<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="en" lang="en">
  <head>
    <meta http-equiv="Content-Type" content="text/html;charset=utf-8" />
    <title>The Project Gutenberg ebook of Nedw</title>
    <link rel="coverpage" href="images/cover.jpg"/>
    <meta name="cover" content="images/cover.jpg" />
    <meta name="DC.Title" content="Nedw"/>
    <meta name="DC.Creator" content="Edward Tegla Davies"/>
    <meta name="DC.Contributor" content="Leslie Gilbert Illingworth"/>
    <meta name="DC.Language" content="cy"/>
    <meta name="DC.Created" content="1922"/>
    <meta name="Pubdate" content="1922"/>
    <meta name="DC.Subject" content="fiction, juvenile"/>
    <meta name="Tags" content="fiction, juvenile"/>
    <meta name="generator" content="fpgen 4.64a"/>
    <style type="text/css">
      body { margin-left:8%;margin-right:10%; }
      .pageno  { right: 1%; font-size: x-small; background-color: inherit; color: silver;
               text-indent: 0em; text-align: right; position: absolute;
               border:1px solid silver; padding:1px 3px; font-style:normal;
               font-variant: normal; font-weight: normal; text-decoration:none; }
      .pageno:after { color: gray; content: attr(title); }
      .it { font-style:italic; }
      .sc { font-variant:small-caps; }
      p { text-indent:0; margin-top:0.5em; margin-bottom:0.5em;
          text-align: justify; }
      div.lgc { }
      div.lgc p { text-align:center; text-indent:0; margin-top:0; margin-bottom:0; }
          h1 {
            text-align:center;
            font-weight:normal;
            page-break-before: always;
            font-size:1.2em; margin:2em auto 1em auto
          }
        
      hr.tbk100{ border:none; border-bottom:1px solid black; width:15%; margin-top:2em; margin-bottom:2em; text-align:center; margin-left:42%; margin-right:42% }
      hr.tbk101{ border:none; border-bottom:1px solid silver; width:90%; margin-top:1.5em; margin-bottom:2em; text-align:center; margin-left:5%; margin-right:5% }
      hr.pbk { border:none; border-bottom:1px solid silver; width:100%; margin-top:2em; margin-bottom:2em }
      hr.footnotemark {
                  border:none;
                  border-bottom:1px solid silver;
                  width:10%;
                  margin:1em auto 1em 0;
                  page-break-after: avoid;
                }
      .figcenter {
        text-align:center;
        margin:1em auto;
        page-break-inside: avoid;
      }
      
          p.caption { text-align:center; margin:0 auto; width:100%; }
          p.credit { text-align:right; margin:0 auto; width: 100%; }
      
      .footnote td p.pindent:first-child { text-indent: 0; }
      .footnote { margin:0 4em 0 0; }
      .footnoteid { width: 3em; }
      .nobreak { page-break-before: avoid; }
      p.line { text-indent:0; margin-top:0; margin-bottom:0; }
      table { page-break-inside: avoid; }
      table.center { margin:0.5em auto; border-collapse: collapse; padding:3px; }
      table.flushleft { margin:0.5em 0em; border-collapse: collapse; padding:3px; }
      table.left { margin:0.5em 1.2em; border-collapse: collapse; padding:3px; }
      .tab1c1 { }
      .tab1c2 { }
      .tab1c3 { }
      .tab1c4 { }
      .tdStyle0 {
      padding: 1px 5px; text-align:right; vertical-align:top;
      }
      .tdStyle1 {
      padding: 1px 5px; text-align:left; vertical-align:top;padding-left:29px; text-indent:-24px;
      }
      .tdStyle2 {
      padding: 1px 5px; text-align:left; vertical-align:top;
      }
      .pindent { margin-top:0; margin-bottom:0; text-indent:1.5em; }
      .noindent { margin-top:0; margin-bottom:0; text-indent:0; }
      .hang { padding-left:1.5em; text-indent:-1.5em; }
    </style>
   <style type="text/css">
       h1 { font-size: 1.3em; font-weight:bold;}
       .pindent {margin-top: 0.25em; margin-bottom: 0em;}
       .pageno { visibility:hidden; }
   </style>
  </head>
  <body>   
<p style='text-align:center; font-size:1.2em; font-weight:bold'>The Project Gutenberg eBook of Nedw, by Edward Tegla Davies</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: Nedw</p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Edward Tegla Davies</p>
<p style='display:block; margin-top:1em; margin-bottom:0; margin-left:2em; text-indent:-2em'>Illustrator: Leslie Gilbert Illingworth</p>
<p style='display:block; text-indent:0; margin:1em 0'>Release Date: February 17, 2022 [eBook #67424]</p>
<p style='display:block; text-indent:0; margin:1em 0'>Language: Welsh</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Mardi Desjardins &amp; the online Distributed Proofreaders Canada team at https://www.pgdpcanada.net</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK NEDW ***</div>
<div class='figcenter'>
<img src='images/cover.jpg' alt='' id='iid-0000' style='width:70%;height:auto;'/>
</div>

<hr class='pbk'/>

<div class='figcenter'>
<img src='images/i001.jpg' alt='A man shakes his fist at two boys with a pig.' id='iid-0001' style='width:80%;height:auto;'/>
<p class='caption'>“<span class='sc'>Dechreuodd weiddi a chau ei ddyrne.</span>”</p>
</div>

<hr class='pbk'/>

<div class='lgc' style=''> <!-- rend=';' -->
<p class='line'>&#160;</p>
<p class='line'>&#160;</p>
<p class='line' style='font-size:2em;font-weight:bold;'>NEDW:</p>
<p class='line'>&#160;</p>
<p class='line'>GAN</p>
<p class='line'>&#160;</p>
<p class='line' style='margin-top:0.5em;font-size:1.3em;'>E. TEGLA DAVIES.</p>
<p class='line'>&#160;</p>
<p class='line'>&#160;</p>
<p class='line'>WRECSAM:</p>
<p class='line'>HUGHES A’I FAB, CYHOEDDWYR.</p>
<p class='line'>——</p>
<p class='line'>1922.</p>
</div> <!-- end rend -->

<hr class='pbk'/>

<div class='lgc' style=''> <!-- rend=';' -->
<p class='line'>&#160;</p>
<p class='line'><span class='it'>Argraffwyd a Rhwymwyd y Llyfr</span></p>
<p class='line'><span class='it'>hwn trwyddo, yng Nghymru, yn</span></p>
<p class='line'><span class='it'>Argraffdy y Cyhoeddwyr,</span></p>
<p class='line'><span class='it'>Principality Press, Wrexham.</span></p>
<p class='line'>&#160;</p>
</div> <!-- end rend -->

<hr class='pbk'/>

<div><h1>CYNNWYS.</h1></div>

<table id='tab1' summary='' class='center'>
<colgroup>
<col span='1' style='width: 2.5em;'/>
<col span='1' style='width: 15em;'/>
<col span='1' style='width: 3em;'/>
<col span='1' style='width: 0.5em;'/>
</colgroup>
<tr><td class='tab1c1 tdStyle0'></td><td class='tab1c2 tdStyle1'></td><td class='tab1c3 tdStyle0'><span style='font-size:smaller'><span class='it'>Tud.</span></span></td><td class='tab1c4 tdStyle2'></td></tr>
<tr><td class='tab1c1 tdStyle0'>I.</td><td class='tab1c2 tdStyle1'>—<span class='sc'>Het Newydd F’ewyrth John</span></td><td class='tab1c3 tdStyle0'><a href='#Page_5'>5</a></td><td class='tab1c4 tdStyle2'></td></tr>
<tr><td class='tab1c1 tdStyle0'>II.</td><td class='tab1c2 tdStyle1'>—<span class='sc'>Gneud Zebras</span></td><td class='tab1c3 tdStyle0'><a href='#Page_14'>14</a></td><td class='tab1c4 tdStyle2'></td></tr>
<tr><td class='tab1c1 tdStyle0'>III.</td><td class='tab1c2 tdStyle1'>—<span class='sc'>Anti Laura</span></td><td class='tab1c3 tdStyle0'><a href='#Page_23'>23</a></td><td class='tab1c4 tdStyle2'></td></tr>
<tr><td class='tab1c1 tdStyle0'>IV.</td><td class='tab1c2 tdStyle1'>—<span class='sc'>Mesur Tir</span></td><td class='tab1c3 tdStyle0'><a href='#Page_33'>33</a></td><td class='tab1c4 tdStyle2'></td></tr>
<tr><td class='tab1c1 tdStyle0'>V.</td><td class='tab1c2 tdStyle1'>—<span class='sc'>Mafon Duon</span></td><td class='tab1c3 tdStyle0'><a href='#Page_41'>41</a></td><td class='tab1c4 tdStyle2'></td></tr>
<tr><td class='tab1c1 tdStyle0'>VI.</td><td class='tab1c2 tdStyle1'>—<span class='sc'>’Rhen Nedw</span></td><td class='tab1c3 tdStyle0'><a href='#Page_54'>54</a></td><td class='tab1c4 tdStyle2'></td></tr>
<tr><td class='tab1c1 tdStyle0'>VII.</td><td class='tab1c2 tdStyle1'>—<span class='sc'>Eos y Waen</span></td><td class='tab1c3 tdStyle0'><a href='#Page_64'>64</a></td><td class='tab1c4 tdStyle2'></td></tr>
<tr><td class='tab1c1 tdStyle0'>VIII.</td><td class='tab1c2 tdStyle1'>—<span class='sc'>Bod yn Ddiymhongar</span></td><td class='tab1c3 tdStyle0'><a href='#Page_73'>73</a></td><td class='tab1c4 tdStyle2'></td></tr>
<tr><td class='tab1c1 tdStyle0'>IX.</td><td class='tab1c2 tdStyle1'>—<span class='sc'>Dewyrth a Bodo</span></td><td class='tab1c3 tdStyle0'><a href='#Page_84'>84</a></td><td class='tab1c4 tdStyle2'></td></tr>
<tr><td class='tab1c1 tdStyle0'>X.</td><td class='tab1c2 tdStyle1'>—<span class='sc'>Sec</span></td><td class='tab1c3 tdStyle0'><a href='#Page_95'>95</a></td><td class='tab1c4 tdStyle2'></td></tr>
<tr><td class='tab1c1 tdStyle0'>XI.</td><td class='tab1c2 tdStyle1'>—<span class='sc'>Gwynt y Dwyrain</span></td><td class='tab1c3 tdStyle0'><a href='#Page_106'>106</a></td><td class='tab1c4 tdStyle2'></td></tr>
<tr><td class='tab1c1 tdStyle0'>XII.</td><td class='tab1c2 tdStyle1'>—<span class='sc'>Ifan Owen Ty’n Llwyn</span></td><td class='tab1c3 tdStyle0'><a href='#Page_121'>121</a></td><td class='tab1c4 tdStyle2'></td></tr>
</table>

<hr class='pbk'/>

<p class='line' style='text-align:center;margin-top:1em;margin-bottom:1em;font-size:1.5em;font-weight:bold;'>NEDW.</p>

<hr class='tbk100'/>

<div><span class='pageno' title='5' id='Page_5'></span><h1 class='nobreak'>I.—HET NEWYDD F’EWYRTH JOHN.</h1></div>

<p class='pindent'>“Nedw,” medde Wmffre Pont Styllod, “ddoi
di i hel crabas yn lle mynd i’r ysgol
y pnawn ma?”</p>

<p class='pindent'>Er mwyn i chi ddallt pethe, fi ydi Nedw, a
nghefnder ydi Wmffre.</p>

<p class='pindent'>Adeg hel cnau a chrabas yn y Tyno oedd hi.
Does ene ddim coed yn y Tyno, ond coed cnau
a choed crabas. Ac ar yr adeg yma ar y flwyddyn,
mae hi bron bod yn nefoedd ar y ddaear arnom
ni, fel mae nhw’n canu yn y capel. Ni fase eisio
dim chwaneg i’w gneud hi’n nefoedd hollol, onibae
am Joseph y Titshar. Ar ganol dydd y byddwn
ni’n hel cnau, a fi ac Wmffre ydi’r ddau heliwr
gore. Mi ces hi’n ofnadsen gan Joseph un diwrnod,
a dene pam nad ydi hel cnau a chrabas yn nefoedd
hollol. Roedd y scŵl ei hun yn digwydd bod
yn sâl. Mae o’n well siort na Joseph. Wedi bod
yn hel yr oedd Wmffre a minne, a lot o rai erill,
ac yn dwad yn ol i’r ysgol â’n pocedi’n llawn,—dwy
boced ein trowsuse, a dwy boced ein jecedi,
nes oedden ni bob un yn edrych fel y peth mae
nhw’n alw’n falŵn, sy â’i llun yn llyfr Standard
IV. Wrth lwc, roedden ni’n ddigon buan i’r ysgol
y pnawn hwnnw, ac am hynny doedd gan Joseph
ddim byd i ddeyd, er ei fod o’n llygadu’n arw wrth
weld y bechgyn yn dwad i mewn fel clomenod
wedi hanner eu saethu, eu hadenydd nhw’n gostwng,
a’u coese wedi chwyddo. Roedd o wedi’n siarsio
ni o’r blaen ynghylch torri’r cnau yn yr ysgol,
ac wedi deyd be fydde’r gosb. Pan oedd o heb
fod yn edrych, mi fydde ene dorri mawr, a gwthio’r
blisg i hinjis y ddesc, a phan fydde raid codi a
gostwng y ddesc, roedd hi’n helynt. Aethom i’r
ysgol y pnawn cyn yr un yr ydwi’n mynd i sôn
amdano fo, yn iawn. Wedi canu, dyma rannu’r
slaets i ddechre sgwenu. Yn hollol sydyn mi eis
i yn wyn ac yn chwys drosta i gyd.</p>

<p class='pindent'>“Edward Roberts,” medde Joseph, “ydech
chi’n sâl?”</p>

<p class='pindent'>Edward Roberts ydi f’enw iawn i wyddoch;
ond fydda i ddim yn ei glywed o ond ganddo fo,
a chan Jane Jones, Tyddyn Derw, pan yn mynd
yno i nôl llaeth. Fedrwn i ddim deyd wrth Joseph
mod i’n sâl, o achos toeddwn i ddim; a fedrwn i
ddim deyd nad oeddwn i ddim, o achos roeddwn
i’n teimlo fy mod i. Mi ddeyda i chi be oedd y
mater. Roedd fy mhensel i yng ngwaelod fy
mhoced, o dan y cnau i gyd, a’r cnau wedi’u gwthio
i mewn mor dyn fel na fedrwn i yn fy myw fynd
yn agos ati hi. Fe welodd y bechgyn i gyd yn
syth be oedd y mater, am nad oedd o’n ddim byd
newydd; ond fedre nhw ddim cynnyg benthyg
pensel i mi heb i Joseph weld. Doedd dim i’w
neud ond aros fel roeddwn i,—edrych arno fo heb
ddeyd dim. Meddyliodd Joseph mod i’n mynd
i ffeintio, a gyrrodd fi allan i’r awyr iach. Ac
allan â mi gymint fyth. Yn hynny mi fethes.
Mae’n debyg fod yr hen Joseph wedi ameu ar fy
ffordd o fynd allan nad oeddwn i’n rhyw ffeintlyd
iawn, am fy mod wedi mynd ar ddau gam. I
ffwrdd â mi i gefn yr ysgol o’r golwg, ac mi deimles
fy ngore am y bensel o’r tu allan i waelod poced
fy nhrowsus, nes oeddwn i’n chwys. A thuchan
a chwysu roeddwn, pan ddaeth rhyw gysgod
heibio imi. Mi godes fy mhen, ac mi fu bron
imi ffeintio mewn gwirionedd. Pwy oedd yn
sefyll uwch fy mhen, yn gwylio pob symudiad,
ond Joseph. “Ho, dyma’r saldra,” medde fo.
Gafaelodd yn fy nghlust i, a gerfydd fy nghlust
yr aeth â fi i mewn. Roedd y bechgyn erill yn
ofni ac yn crynu erbyn hyn. Aeth Joseph â fi
at y ddesc.</p>

<p class='pindent'>“Ffeindia dy bensel,” medde fo.</p>

<p class='pindent'>“Fedrai ddim, syr,” medde finne.</p>

<p class='pindent'>“Lle mae hi?” medde fynte.</p>

<p class='pindent'>“Yng ngwaelod fy mhoced i, syr,” medde finne.
Mae’n bwysig galw Joseph yn “syr” ar adege
fel hyn.</p>

<p class='pindent'>Mi bwysleisies y “syr,” er mwyn y dyfodol,
fel mae nhw’n deyd. Gneud i mi dynnu’r cnau
i gyd allan ddaru o, beth bynnag; ac wrth bob
dyrned o gnau, roeddwn i’n cael pinsh newydd
yn fy nghlust, nes fy mod i’n gweiddi, fel Jinny
fy chwaer hyna, pan oedd mam yn tyllu ei chlustie
hi â’r nodwydd sanne, er mwyn rhoi ear-rings
nain iddi. Dydwi ddim yn fabi fel Jinny, chwaith.
Er ei gwaetha wrth geisio peidio yr oedd hi’n
gweiddi, am mai hi oedd eisio’r ear-rings; ond
wrth fy mhwyse, wedi ystyried priodoldeb y peth,
roeddwn i’n gneud.</p>

<p class='pindent'>Mi wages y cnau i gyd yn y man, ond doedd yno
run bensel.</p>

<p class='pindent'>“Lle mae’r bensel?” medde Joseph. Wyddwn
i ar y ddaear, o achos yn fy mhoced chwith yr
oeddwn i arfer a’i chadw hi, a’r pethe gwerthfawr
erill yn fy mhoced ddethe.</p>

<p class='pindent'>“Gwaga’r boced arall,” medde fo, gan newid
ei afael o’r naill glust i’r llall. Wel, doedd dim
i’w neud ond gwagu’r llall, a gosod y cnau efo’r
lleill ar ei ddesc o, a gweiddi fel porchell mewn
llidiard, o dan bob pinshed. Wedi eu gwagu nhw
i gyd, doedd y bensel ddim yno chwaith. Wyddwn
i ddim be i neud, o achos roeddwn i’n dechre gweled
fod cnau’r pocedi erill, pocedi fy jeced, mewn peryg
o fynd. A mynd ddaru nhw, nes bod un domen
fawr o gnau ar ddesc y scŵl, ond wedi’r cwbwl
doedd ene’r un bensel. Mi chwilies ac mi chwilies,
a Joseph erbyn hyn yn gafael o’r tu ol imi yn fy
nwy glust. Rhois fy llaw wedyn yn y boced yr
oeddwn arfer cadw mhensel ynddi hi; tynnes
y boced allan, ac er fy syndod, beth oedd yn y
gwaelod ond twll, a rhaid bod y bensel wedi llithro
trwy hwnnw. Pan welodd Joseph y twll, gollyngodd
fy nghlustie. Rhaid oedd imi ddal fy nwylo
wedyn a chael dau slap, ond nid cyn iddo fethu
lawer gwaith, o achos, rydech chi’n gweld, naturiol
iawn ydi i greadur dynnu ei law yn ol heb yn wybod
iddo’i hun, pan y mae’r ffon yn dwad i lawr, a
chodi pen glin y goes sydd ar yr un ochor â’r llaw
honno yr un pryd. Mae’n rhaid eu bod nhw’n
gweithio ar yr un llinyn, fel coese a breichie mwnci
ar bric. Pheidies i ddim â gneud hynny chwaith,
nes teimlo fod dyrnod mewn pen glin yn brifo
mwy na dyrnod mewn llaw. Rhaid bod y llinyn
wedi torri ar ol y dyrnod hwnnw, am na
chododd fy mhen glin wedyn wrth i mi dynnu
fy llaw i ffwrdd. Wedi i mi fynd i’m lle, dyma
Joseph yn deyd gair wrth yr ysgol i gyd. Mae
o’n fwy llym na’r scŵl. Mae nhw’n deyd ei fod
o’n disgwyl cael mynd yn scŵl ei hun cyn bo hir.
“Wel,” medde fo, “rydwi wedi deyd be fydde’r
gosb os daliwn i rywun, a dyma fi wedi dal Edward
Roberts.” (Roedd ganddo ryw lach arna i ers
tro, rydwi’n siwr). “Y gosb ydi i mi lenwi mhocedi
efo’r cnau yma, a thaflu’r gweddill allan i’r ffordd
i bawb eu pigo nhw.”</p>

<p class='pindent'>Trodd at y ddesc, llenwodd ddwy boced tu ol
ei jeced, ac wrth gerdded yn ol a blaen yn yr ysgol
y pnawn hwnnw, roedd o am y byd fel y llunie
welsoch chi o ferched ers talwm iawn, pan oedden
nhw’n gwisgo’r peth mae mam yn ei alw yn “bysl.”</p>

<p class='pindent'>Bedwar o’r gloch, dyma ollwng y plant allan,
a hel y baich cnau oedd ar y ddesc, a’u taflu nhw
i gyd i’r ffordd, a Joseph yn sefyll yn nrws yr ysgol
tan wenu, i edrych ar y bechgyn yn scramblo
amdanyn nhw, a finne â mhwyse ar wal yr ysgol
yn edrych,—minne hefyd yn gwenu, am fy mod
i’n nabod y bechgyn yn well na Joseph. Wedi
eu hel nhw i gyd, heb un ar ol, daeth Wmffre
nghefnder ata i, a phob un o’r bechgyn ar ei ol
o, a rhoisant yn ol imi fy nghnau i gyd, gan eu
gwthio i mhocedi. Codes fy mhen i edrych ar
Joseph, ac mi gwelwn o yn cau’r drws, ac yn mynd
i mewn i’r ysgol.</p>

<p class='pindent'>Dene’r pam fod Wmffre a minne wedi chware
triwels<a id='r1'/><a href='#f1' style='text-decoration:none'><sup><span style='font-size:0.9em'>[1]</span></sup></a> pnawn drannoeth. Mi wyddem na feiddie
Joseph neud llawer inni, am ei fod wedi gweld
na chai o mo’r bechgyn o’i blaid. Ond mi fase’n
well i mi fynd i’r ysgol, beth bynnag am Wmffre.</p>

<p class='pindent'>Aethom i’r ysgol bore drannoeth, heb feddwl
o gwbl am y triwels yma, ac aeth popeth yn ei
flaen fel arfer. I ffwrdd â ni i hel cnau wedyn—ganol
dydd,—lond y ffordd o honom ni. Ymhen yr
hwyr a’r rhawg, pan oedd Wmffre yn nhop y pren
crabas, a minne’n eu dal nhw iddo fo, canodd
cloch yr ysgol, ac am yr ysgol â ni am ein bywyd.
Yn y man mi sylwes nad oedd Wmffre yno. Trois
fy mhen, a dene lle roedd o’n ceisio tynnu ei jeced
yn rhydd oddiwrth gangen y pren crabas. Doedd
dim i’w neud ond mynd yn ol i’w helpio fo, a chymyd
ein siawns wedyn efo Joseph. Cyn gynted ag y
cyrhaeddes i yn ol at Wmffre, ac i’r bechgyn erill
fynd o’r golwg, mi dynnodd ei hun yn rhydd yn
rhwydd ddigon.</p>

<p class='pindent'>“Ddoi di i hel crabas yn lle mynd i’r ysgol,”
medde fo, “mae ene bren ardderchog wrth ein
tŷ ni. Dydi nhad ddim gartre, ac mae mam wedi
mynd i edrych am modryb Marged.”</p>

<p class='pindent'>Gweles drwy’r bachu wrth y pren yn syth, ac
heb ddeyd gair chwaneg, i ffwrdd â ni at Bont
Styllod. Fuo ni ddim yno yr un hanner awr,
nad oedd pob poced yn llawn, a chan fod swp
mawr o gnau ar lawr, oedd wedi eu tynnu o’n
pocedi ni, roeddem ni uwch ben ein digon.</p>

<p class='pindent'>Wedi bwyta nes mynd bron yn sâl, a digon o
amser wedyn ar ein dwylo, roedd yn anodd gwybod
be i’w neud. Yng ngwaelod y cae yr oedd ceffyl
newydd f’ewyrth John, un broc, un o’r rhai hardda
welsoch chi rioed. Dyn od ydi f’ewyrth John,
neiff o ddim deyd y drefn yn iawn wrthych chi,
fel dyn, am neud drwg. Mynd yn gaclwm gwyllt
mae o, ac wedyn torri ei galon, a hanner nadu,
ac mae’n gâs gen i weled dyn yn torri ei galon.</p>

<p class='pindent'>“Be ddyliet ti o fynd ar gefn y ceffyl acw, a
ffogieth<a id='r2'/><a href='#f2' style='text-decoration:none'><sup><span style='font-size:0.9em'>[2]</span></sup></a> tipyn arno ar draws y cae?” medde fi
wrth Wmffre. Ac nid cynt y deydes i nad oedd
Wmffre wedi taro ar gynllun i’w ddal o, a dyma’r
cynllun,—mynd â llond desgil o India Mêl iddo,
i Wmffre gymyd yr India Mêl, ac inni ein dau
redeg ar ei ol nes ei gael i gornel, i mi wedyn fynd
y tu ol iddo fo, rhag ofn iddo droi’n ei ol, ac i Wmffre
fynd o’i flaen efo’r India Mêl, a gafael yn ei fwng
pan fydde fo yn ei fwyta. Er chwilio a chwilio,
fedre ni yn ein byw gael yr un ddesgil, na bwced
na dim. Yr unig beth yn y golwg yn unman,
a ddalie rywbeth felly, oedd het i f’ewyrth oedd
y tu ol i’r drws yn y tŷ.</p>

<p class='pindent'>“Ei het ore ydi hi, wyddost,” medde Wmffre;
“ond hidia befo, mi cymerwn ni hi, fydd hi ddim
yn anodd ei chnau hi wedyn.”</p>

<p class='pindent'>Wedi llenwi’r het ag India Mêl, allan â ni i’r cae.
Pan welodd y ceffyl ni, dyma fo’n dechre trotian
i ffwrdd, a ninne ar ei ol, ac ar ei ol hyd nes bod y
ceffyl yn twymno ati hi wrth redeg, a ninne’n
chwys diferol. O’r diwedd cawsom ef i gornel,
ac eis inne o’r tu ol iddo, gan feddwl cael gafael
yn ei gynffon, os methai Wmffre gyrraedd y mwng.
Cawsom lawer o hwyl ein dau wrth afael yng
nghynffon Mejar, mul du’r Felin, ac ynte’n ein tynnu
ni fel y gwynt ar draws y caeau a thrwy’r gwrychoedd
a’r ffosydd. Ond mi spwyliodd Wmffre
bethe efo’r ceffyl. Yn lle mynd yn dawel at ei
ben o, gan gofio nad ydi ceffyl ddim arfer cael
bwyd mewn het, rhedodd ato a dangosodd yr
het yn sydyn o flaen ei drwyn, a rhaid bod y ceffyl
wedi dychrynnu. “Wb!” medde fo, ac mi
deimlwn fy hun mewn rhyw wlad ddiarth, rhwng
twyll a gole, a rhwng twyll a gole y bu hi arna
i’n hir. O’r diwedd mi oleuodd dipyn mwy, a’r
peth cynta weles i oedd Wmffre efo llond yr het
o ddŵr, yn golchi ngwyneb i.</p>

<p class='pindent'>“Frifest ti’n arw, Nedw?” medde fo.</p>

<p class='pindent'>“Brifo be?” medde finne, gan synnu be oedd
Wmffre eisio yn y wlad honno.</p>

<p class='pindent'>“Rwyt ti wedi cael cic ofnadwy yn dy foch,”
medde fo.</p>

<p class='pindent'>Teimles fy moch, ac yr oedd hi fel taswn i
wedi cael tair neu beder dannodd yn syth ar ol ei
gilydd. Roedd hi wedi chwyddo’n fawr ofnadwy,
ac yn hongian. Codes ar fy nhraed, ond fedrwn
i ddim sefyll. “Eistedd i lawr am dipyn,” medde
Wmffre, “ac mi awn ni am dro bach wedyn;
ond gad imi redeg â’r het yma’n ol yn gynta. Eidïa
dda oedd y dŵr yma, mae’r het rwan yn hollol
lân, ond mi ges drafferth i gael yr India Mêl ohoni
hi.”</p>

<p class='pindent'>Aeth Wmffre â’r het yn ei hol, ac am dro â ni.
Doedd gennym ni ddim llawer o flas i hel cnau
a chrabas. Toc, dyma ni at y tŷ, ac mi glywem
ryw sŵn mawr pan yn nesu ato fo. Wedi dwad
i’w olwg, be welem ni, ond f’ewyrth John ar garreg
y drws yn dawnsio, ac wedyn yn torri i nadu a
chrio, tan ddal ei het ore yn ei ddwylo, ac edrych
i mewn iddi hi. A nadu o ddifri yr oedd o, ac nid
nadu o fregedd. Wel, fedra i ddim dal gweled hen
bobol yn nadu, ac mi gychwynnes adre, a rhag ofn
styrbio f’ewyrth cyn iddo gael ei nadu allan yn
iawn, fe ddaeth Wmffre i’m hebrwng i. Dydio
ddim yn beth iach, medden nhw, rhwystro dyn i
gael ei nadu allan yn iawn.</p>

<p class='pindent'>Mi ddiolches lawer am y cic hwnnw. Arbedodd
fi rhag ei chael hi wedi mynd adre, o achos roedd
Miriam, fy chwaer, wedi deyd nad oeddwn i ddim
yn yr ysgol y pnawn. Ac arbedodd fi yn yr ysgol
drannoeth.</p>

<p class='pindent'>“Edward Roberts,” medde Joseph yn y bore,
“tyn y peth ene allan o dy gêg.” Roedd o’n
meddwl mai llond fy moch o grabas, neu rywbeth
felly, oedd yn gneud y chwydd, o achos tase’r
chwydd yn chwydd dannodd, mi fase gen i wlanen
goch am fy mhen, a hogle tyrpentein drostai i gyd;
ond doedd gen i ddim byd felly. Dechre nadu
ddaru mi beth bynnag, ac mi ffeindiodd Joseph
fod rhywbeth mawr o’i le, am na fydda i byth yn
nadu. Esboniodd Wmffre iddo fo mai wedi cael
cic gan ceffyl oeddwn i, a chlywes i ddim chwaneg
am y peth. Hwyrach fod cydwybod Joseph yn
ei bigo fo am y cnau rheini.</p>

<p class='pindent'>Mi edryches drwy mysedd ar het f’ewyrth ar
yr hoel yn y capel dydd Sul, pan oedden nhw’n
gweddio, ac roedd hi’n edrych yn dda iawn a chysidro.</p>

<p class='pindent'>O! ia, mi anghofies ddeyd wrthych chi mod
i wedi ffeindio fy mhensel yn fy hosan, wrth fynd
i ngwely nosweth helynt y cnau.</p>

<hr class='footnotemark'/>

<div class='footnote'>
<table summary='footnote_1'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f1'><a href='#r1'>[1]</a></div>
</td><td>

<p class='pindent'><span class='it'>Truant.</span></p>

</td></tr>
</table>
</div>

<div class='footnote'>
<table summary='footnote_2'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f2'><a href='#r2'>[2]</a></div>
</td><td>

<p class='pindent'>Marchogaeth.</p>

</td></tr>
</table>
</div>

<div><span class='pageno' title='14' id='Page_14'></span><h1>II.—GNEUD ZEBRAS.</h1></div>

<p class='pindent'>Wedi i mi ac Wmffre fynd yn fawr, i Affrica
yr yden ni’n mynd, i hela zebras. Er ein
bod ni wedi ceisio gneud rhai yn y wlad
yma, chawsom ni ddim rhyw lawer iawn o hwyl, am
inni fethu dwad o hyd i’r oel iawn. Ardderchog o
beth fase dal zebra, mae o’n medru rhedeg ynghynt
nag unrhyw greadur arall. Mae o’n gyflymach hyd
yn oed na mul bach, a ’does dim anifel yn ein gwlad
ni cyn gyflymed a mul bach. Mae mul bach yn
medru mynd ynghynt na’r trên, ac mi ddaru mul
bach y Felin neud hynny hefyd, pan oedd nhad yn
blentyn, medde fo. Hen ewyrth i Spargo fase’r mul
hwnnw tase fo’n fyw. Wedi mynd ar y relwe yr
oedd o, medde nhad, a dyma’r trên yn dwad, ac
i ffwrdd â’r mul bach fel y gwynt o’i flaen o, ac mi
fase wedi curo’r trên hefyd, onibae fod o’n mynd
mor gyflym nes methu gweled pont y relwe. I honno
yr aeth o, ac yr oedd wedi marw cyn i’r trên ei ddal.</p>

<p class='pindent'>Wedi inni ddarllen am y zebras yma yn llyfre’r
ysgol, doedd na byw na marw wedyn gan Wmffre na
faswn i’n addo mynd efe fo i Affrica wedi i ni fynd
yn fawr, a dal zebras a’u ffogieth nhw. Ond y mae
llawer o amser tan awn ni’n fawr, ac y mae eisio
llawer o arian i fynd i Affrica, hynny ydi, os nad oes
gennych chi Jac-yn-y-bocs. Mi neiff hwnnw yn lle
arian. Mae gen i Jac-yn-y-bocs, ond rhaid imi ei
gadw rhag i Isaac ei dorri o. Fy mrawd ieuenga i
ydi Isaac, peder oed ydio, ac y mae o’n torri popeth
y caiff o afael arno. Mi wyddoch bedi Jac-yn-y-bocs.
Wel, dene’r bocs yntê, ac ar y bocs mae ene
fach, agorwch y bach, a whiw! dene’r caead i fyny,
a chreadur bach penddu yn neidio allan ohono. Y
gnethod sydd ag ofn Jac-yn-y-bocs arnyn nhw!
Chlywsoch chi rioed fel y mae nhw’n gweiddi. Mi fu
Wil Cae Du yn Affrica ddwyweth neu dair, a’r ail
dro aeth â Jac-yn-y-bocs efo fo. Pobol dduon sydd
yn Affrica, medde fo, run fath a’r rhai sy’n canu ac
yn gneud gwynebe ar lan y môr yn yr ha, ac y mae
nhw run fath a rheini mewn peth arall hefyd,
medde fo, tyden nhw byth yn mynd i’r capel. Mae
nhw’n meddwl mai Iesu Grist ydi lot o hen bethe
bach fel Jac-yn-y-bocs, ac yn lle mynd i’r capel,
medde Wil, mae nhw’n mynd ar eu glinie ac ar eu
hyd ar lawr o flaen rheini. Ac fel yr ydech chi a
finne’n ofni i Iesu Grist ein gweld ni’n gneud drwg,
mae nhwthe yr un fath efo’r pethe yma,—y pethe
yma ydi eu Iesu Grist nhw. Be ddaru Wil pan aeth
o yno’r ail waith, ond mynd â Jac-yn-y-bocs efo fo,
a hel y blacs yma at ei gilydd, ac agor y bocs yn
sydyn o’u blaene nhw. Chlywsoch chi rotsiwn
weiddi, medde fo. Wedyn mi osododd y bocs a
Jac yn edrych dros ei fin, ar garreg, a deydodd
wrthyn nhw, “gweithiwch chi rwan, y cnafon,
rydwi’n gosod hwn i’ch gwylio chwi,” ac roedden
nhw’n gweithio fel nigars trwy’r dydd, medde fo, a
fynte’n cael cysgu’n dawel, a fo oedd yn cael yr arian
am iddyn nhw weithio. Felly, does dim isio i chi
fynd ag arian i Affrica, os bydd gennych chi
Jac-yn-y-bocs.</p>

<p class='pindent'>Wel, mae gen i Jac-yn-y-bocs, ac rydwi’n mynd i’w
gadw fo tan awn ni i Affrica i ddal zebras, ac hwyrach
y gwneiff y blacs yma eu dal nhw drosom ni.</p>

<p class='pindent'>Fel y deydes i, mae llawer o amser tan hynny,
tydi Wmffre na finne ddim wedi gadael ein hysgol
na dechre shafio eto, ac mae’n rhaid gneud hynny
cyn mynd i Affrica. Wedi meddwl am y pethe
yma, a rhoi ein penne ynghyd, mi feddylies i hwyrach
y medrem ni neud zebras. Anifeilied gwynion, fel
mulod, a llinelle duon ar eu traws nhw, ydi zebras,
medde llyfr yr ysgol, a mul gwyn ydi Spargo’r Felin.</p>

<p class='pindent'>“Mi ddeyda iti be nawn i,” medde fi wrth Wmffre
ryw bnawn Gwener, “mi ffeindies i hen dun hanner
llawn o baent, mewn cornel yn stabal y <span class='it'>Crown</span>,
ddiwrnod y cinio clwb. Mae o yno ers blynyddoedd
yn siwr i ti, o achos roedd o wedi ’i guddio â gwê prŷ
copyn, a does neb ei eisio, neu mi fase wedi mynd
cyn hyn.”</p>

<p class='pindent'>“Iawn,” medde Wmffre, “ond sut y cawn ni o
oddiyno?”</p>

<p class='pindent'>Y diwedd fu i Wmffre lwyddo i gael mynd i’r
llan ar neges dros ei fam ddydd Sadwrn, drannoeth
felly, a llwyddes inne i neud yr un peth, ac yr <span class='it'>oedd</span> ein
mame’n ein gweld yn fechgyn da’r Sadwrn hwnnw,
o achos mae’n gâs gennym ni’n dau negesa. Rhyw
waith geneth ydio rywsut. Doedd ene neb o gwmpas
stabal y <span class='it'>Crown</span>, a dyma finne i mewn. Yno yr oedd
y tun paent ynghanol hen gelfi, â llwch a gwê prŷ
copyn drosto fo. Wedi mynd i’r Cae Cnau Daear,
dyma chwilio’r tun, ac yr oedd o’n hanner llawn o
baent, ond fod y paent bron wedi sychu. Rhoddodd
Wmffre ei fys ynddo fo, “Neiff o mo’r tro,” medde
fo, “paent gwyrdd ydi hwn, a marcie duon sydd gan
zebra.”</p>

<p class='pindent'>“Hidia befo,” medde finne, “does yma neb y
ffordd yma wedi gweld zebra, a wyddan nhw ddim
amgenach.”</p>

<div class='figcenter'>
<img src='images/i019.jpg' alt='A zebra pulls a cart while two boys look on.' id='iid-0002' style='width:80%;height:auto;'/>
<p class='caption'>“<span class='sc'>Spargo’n Dawnsio.</span>”</p>
</div>

<p class='pindent'>Ond be gaem ni i feddalu’r paent? Roedd o’n
galed ac yn sych. Paraffin mae nhad yn ei iwsio,
rydwi’n meddwl, ond nid ar neges i nol paraffin yr
oeddem ni, neu mi fase popeth yn iawn.</p>

<p class='pindent'>“Mi ddeyda iti be nawn ni,” medde Wmffre,
“mae ene botel yn hanner llawn o naw-math-o-oel
yn y stabal acw, a siawns na neiff un o’r naw math
y tro, mi rown ni hwnnw arno fo. Wedi mynd â’n
negese adre, mi gafodd Wmffre’r oel heb lawer o
drafferth, a ffwrdd â ni i’w gymysgu, ac mi gymysgodd
yn ardderchog. Doedd ene ddim brwsh yn
unman, ond mi ddaeth Wmffre o hyd i ddarn o glwt,
a dyma ni’n rhwymo’r clwt am ben pric, ac roedd
o’n frwsh dan gamp dybygsem ni. Mi fuom drwy’r
pnawn yn chwilio am Spargo’r Felin, a’r paent
wedi’i guddio yng Nghae Cnau Daear, ond methu
ddaru ni. Wedi methu dwad o hyd i Spargo,
meddyliasom am ryw greadur gwyn arall. Y mae
gan Wmffre wningen wen, ond doedd o ddim yn
fodlon trio’r paent arni hi, hyd yn oed i edrych
weithie fo.</p>

<p class='pindent'>“Wyddost ti,” medde fi, “dene Gweno’r Fron,
mae hi cyn wynned a’r galchen, ac mae’r gwartheg
i gyd yn y Cae Pella.”</p>

<p class='pindent'>Cae ymhell o olwg pawb ar gwr y Tyno ydi’r Cae
Pella, â choed o’i gwmpas o. A buwch ddiniwed,
lonydd, ydi Gweno.</p>

<p class='pindent'>“Iawn,” medde Wmffre, ac yno â ni ar ol cael y
paent a’r brwsh. Roedd Gweno’n pori ymysg y
gwartheg erill, ond doedd hi ddim yn anodd ei chael i
gornel ar ei phen ei hun. Fi oedd y brwshiwr ac
Wmffre’n dal y paent a’r papur. Wedi rhoi’r rhês
gynta mi welsom ein bod ni wedi rhoi gormod o
baent. A doedd y brwsh ddim yn rhyw weithio’n
dda iawn, roedd o’n codi gormod o baent, fel brwsh
gwyngalchu, a’r paent dipyn yn dene, ond doedd
mo’r help. Mi gawsom well hwyl ar yr ail rês. Gan
fod y paent dipyn yn dene, rhedai’r diferion braidd
ormod ar chwâl, ond pwy feder neud zebra’n
berffaith, mwy na dim arall, y tro cynta, yntê?
Yr oedd y drydedd rês yn well fyth. Efo’r gynffon
a’r coese y cawsom ni’r drafferth fwya. Fedrem ni
yn ein byw rwystro’r llinelle i redeg i’w gilydd.
Doedd dim i’w neud ond rhannu’r fargen, a
phaentio’r coese a’r gynffon i gyd yr un lliw. Erbyn
hyn yr oedd Gweno’n dechre mynd yn anesmwyth,
ac wedi inni orffen fasech chi ddim yn ei nabod hi.
Yr oedd rhesi gwyrddion ar draws ei chefn, a’i
hochre, a’i gwddf, a’i choese a’i chynffon yn wyrdd
i gyd. Prin y cawsom ni roi’r brwshied ola arni nad
oedd hi i ffwrdd ar garlam, ac yn troi a throsi, a
dyrnu ei hun â’i chynffon. Gresyn oedd hynny,
oherwydd does ene ddim llinelle croesion i zebra, a
dene oedd y gynffon yn neud. Ond roedd ysbryd
zebra’n dechre mynd iddi hi, roedd hynny’n glir, o
achos welsoch chi rioed y fath brancio a rhedeg.
A deyd y gwir, doeddem ni ddim, yn ddistaw bach
felly, yn gweld rhyw lawer o debygrwydd ynddi i
zebra wedi iddi fynd dipyn oddiwrthym ni, ac
aethom ymhellach wedyn er mwyn cael golwg well
arni hi.</p>

<p class='pindent'>“Wmffre,” medde fi, “be wyt ti’n ei feddwl
ohoni hi, ydi hi’n llwyddiant?” Tynnodd Wmffre’r
darn papur o’i boced yr oeddem ni’n gweithio wrtho.
Llun zebra oedd o, wedi ei gymyd o lyfr yr ysgol.
Roedd y ddolen yn rhydd o’r blaen. Nid ni a’i
torrodd hi allan. Edrychodd Wmffre’n fanwl ar y
llun, ac wedyn yn hir ar Gweno.</p>

<p class='pindent'>“Wel,” medde fo, “fedrai ddim deyd ei bod yn
rhyw lwyddiant mawr, ond hidia befo, welodd pobol
y ffordd yma rioed zebra, fel y deydest ti.”</p>

<p class='pindent'>Aethom tuag at Gweno a’i chychwyn at y gwartheg
erill, a hithe’n mynd dan brancio a neidio fel zebra
iawn. Dene oedd llwyddiant mwya’r paentio.
Ond pan welodd y gwartheg erill hi, chlywsoch chi
rotsiwn beth. Roedden nhw’n beichio ac yn rhuo,
ac amdani â nhw fel un gŵr. Ac mi fasen wedi ’i
lladd hi yn siwr ddigon, onibae fod Gŵr y Fron wedi
clywed y sŵn, ac wedi dwad yno o rywle. Roeddem
ni’n dau ar fin mynd i geisio’i hachub o’u gafael ar y
pryd, ond pan ddaeth Gŵr y Fron i’r golwg, mi
welsom nad oedd mo’n heisio ni, ac i ffwrdd â ni.
Mae’n rhaid fod zebra’n filen wrth wartheg yn
Affrica, a nhwthe’n talu’n ol wedi ei gael o i’w gwlad
eu hunen, fel mae adar yn ymosod ar ddylluan yn y
dydd, ond hi ydi’r feistres yn y nos, yn ei hadeg ei
hun.</p>

<p class='pindent'>Roedd digon o baent yng ngweddill i neud dau
neu dri o zebras erill, a dyma ni’n penderfynu ei
gadw, rhag ofn y deuem ar draws Spargo’r Felin.
Ac yn wir i chi, be welem ni, wedi dwad i’r ffordd
fawr, ond Spargo’n pori’n dawel yn ochr y ffordd,
gan lusgo’r drol ar ei ol yn aradeg. Ar y Gefnffordd
yr oedd o. Hen ffordd gul â gwrychoedd uchel bob
ochr iddi hi, ar odre’r mynydd, ymhell o’r llan, lle
mae’r Jipjiwns yn aros, ydi’r Gefnffordd, a dim tŷ yn
agos yno ond y “<span class='it'>Black Crow</span>.” Wrth gwrs,
gwyddem mai yno roedd Gŵr y Felin, ac wedi unweth
mynd yno na ddeue fo oddiyno’n hir.</p>

<p class='pindent'>“Rwan amdani,” medde fi, “mi fydd Spargo’n
zebra erbyn y daw’r hen ddyn allan, dawn i byth o’r
fan yma.” A fase fo ddim llawer o anfantes i
Spargo fod dipyn tebycach i zebra, o achos roedd o’n
wahanol iawn i’w hen ewyrth. Fase Spargo byth
yn rhedeg yn erbyn pont y relwe heb ei gweld hi,
nid am ei fod o’n well am weld, ond am ei fod o’n
salach rhedwr, hynny ydi, fedre fo redeg dim.</p>

<p class='pindent'>Cawsom well hwyl ar Spargo, roedd practeisio ar
Gweno wedi bod yn help inni, ac mi fasech yn ei
gamgymeryd am zebra wedi inni orffen efo fo,—tase
chi heb weld zebra o’r blaen. Y cwestiwn oedd
ymhle i roi Spargo i sychu, ac yr oedd ynte’n dechre
magu ysbryd zebra. Ac yn yr ysbryd hwnnw mi
fase’n rhwbio ac yn cicio tasen ni’n ei rwymo.</p>

<p class='pindent'>“Dyma nawn ni,” medde fi,—yr oedd yno lidiard
fawr yn ymyl, llidiard y mynydd, ac mi welodd
Wmffre’r cynllun cyn gynted a minne. Dyma ni’n
gwthio breichie’r drol rhwng styllod y llidiard, ac
yn rhoi Spargo yn ei ol ynddi yr ochor arall i’r
llidiard, wedi ei chau hi. Yr oedd Spargo, felly, yn
iawn yn y drol fel o’r blaen, ond fod y llidiard rhyngddo
fo a’r drol. Fedre fo ddim symud oddiyno.
Tase fo’n bacio, fedre fo neud dim ond bacio i’r
llidiard, a tase fo’n tynnu, fedre fo ddim tynnu’r
drol drwy’r llidiard. Fedre fo ddim mynd i’r ochre
chwaith i rwbio. Ac yr oedd o erbyn hyn yn bur
ysbrydol, fel zebra’n union. Dene lle roedd o felly
i’r dim, yn aros i sychu.</p>

<p class='pindent'>Toc, dyma sŵn traed yn dwad o’r pellter, a phwy
oedd yn dwad ond yr hen Bitar Jones y Felin, wedi
hanner meddwi, a doedd dim i’w neud ond cuddio.
Safodd yn ymyl y drol ac edrychodd yn hurt arni.
Wedyn edrychodd ar Spargo, a theimlodd y llidiard
rhyngddyn nhw. Fedre fo mo’u gweld nhw’n
glir iawn, yn enwedig Spargo, am ei bod yn dechre
nosi, ac ynte fel roedd o. Crafodd ei ben, “a-wel,
a-wel, a-wel,” medde fo’n gyflym efo phob crafiad, fel
giar fynydd. “A-wel, a-wel,” mae gieir mynydd
Cymreig yn ei ddeyd wyddoch, a “go-back, go-back,”
a ddywed gieir mynydd Seisnig. Safodd
Pitar Jones yn llonydd wedyn, a dechreuodd ail
grafu ei ben, a finne â nwy law ar gêg Wmffre rhag
iddo fethu dal, ac medde Pitar Jones, “A-wel,
a-wel, yn eno—a-wel—, wel Spargo, sut doist ti fel
hyn?” Agorodd y llidiard a gwthiodd drwyddi i’r
ochor arall at Spargo, a Spargo’n dawnsio, heblaw
bod yn rhesi gwyrddion, a’r ddau beth yn ei neud
yn wahanol iawn i’r hen Spargo. “Wel, wel,”
medde fo, “rwyt ti wedi dwad drwy’r llidiard yma
fel ysbryd. Rhosa funud, bedi’r llinelle ’ma sy
arnat ti?” ac edrychodd arnyn nhw’n fanwl.
“Ow! annwyl,” medde fo tros y wlad, “ysbryd
Spargo ydio!” ac i ffwrdd â fo am ei fywyd.</p>

<p class='pindent'>Wedi i Wmffre a finne ddwad atom ein hunen,
aethom i dynnu Spargo o’r ochor arall i’r llidiard,
ond eyn inni fedru ei roi yn y drol, i ffwrdd â fo ar ol
ei fistar fel y gwynt, gan adael y drol ar ol. Welsoch
chi ddim tebycach i zebra yn eich oes, yn enwedig
gan nad oedd hi ddim yn ole iawn ar y pryd.</p>

<p class='pindent'>“Dydio’n rhyfedd,” medde fi wrth Wmffre, “fel
y mae’r paent wedi rhoi ysbryd zebra yn y ddau,
Gweno a Spargo, er na chawsom ni ddim gormod
o hwyl ar eu paentio nhw.”</p>

<p class='pindent'>Mi drychodd Wmffre arnai’n syn ac yn bryderus
am dipyn. “Wyt ti’n siwr, Nedw,” medde fo,
“nad y naw-math-o-oel sy’n eu smartio nhw?”
Feddylies i ddim am yr agwedd ene i bethe, ond
doedd dim i’w neud ond gobeithio’r gore, a mynd
adre. Er i ni rwbio’n hunen ag ired, a gneud ein
gore i dynnu’r paent oddiar ein dwylo, methodd
Wmffre a fi ei dynnu’n ddigon llwyr, na’u bodloni
nhw gartre yn ei gylch. Ymhen ychydig, daeth y
stori allan, a chlywodd nhad ac ewyrth John.
Wmffre a fi ydi’r ddau debyca i zebra yrwan, a
rhesi duon sy ar ein cefne ni hefyd,—nid mor ddu
a rhai zebras hwyrach,—glasddu yden nhw.</p>

<p class='pindent'>Wnawn ni byth gymysgu paent efo naw-math-o-oel
eto. Wmffre oedd yn ei le. Yr oedd Spargo
cyn llonydded ag erioed erbyn dydd Llun. Ond y
gwaetha ydi fod y paent wedi rhedeg dros Gweno a
Spargo i gyd, yn lle aros yn llinelle, a fase fo ddim
yn gneud hynny dase fo’n oel iawn. Ond rhoswch
chi nes inni fynd i Affrica ar ol tyfu’n fawr.</p>

<div><span class='pageno' title='23' id='Page_23'></span><h1>III.—ANTI LAURA.</h1></div>

<p class='pindent'>“Edward,” medde mam, ryw fin nos, wrth
nhad, “ydech chi’n meddwl bod y sciarlet
ffefar yn gatshin?”</p>

<p class='pindent'>Eistedd wrth y tân yr oedd nhad ar y pryd
yn darllen yr Esboniad tan gau ei lygid, ac yn
cyd-weld â popeth a ddarllennai, a barnu oddiwrth
ei waith yn nodio. Ac eistedd wrth y tân, yn
syllu iddo, yr oedd mam, ac Isaac yn cysgu ar ei
glin, a minne’n gneud blaen ar bensel blwm, ac yn
ceisio cuddio’r hollt oedd yn gwaedu yn fy mys i, a
wnaed pan slipiodd y gylleth, neu ei cholli hi faswn i.</p>

<p class='pindent'>“Yn gatshin?” medde nhad, pan sensiodd o
fod mam yn siarad, “ydi, debyg iawn. Be wnaeth
i chi feddwl?”</p>

<p class='pindent'>“Wel,” medde mam, “dene’r ysgol wedi cau,
a hyd yn oed Wmffre dani hi, ac mae o’n gryfach
o lawer na Nedw ac Isaac bach.”</p>

<p class='pindent'>“Wel,” medde nhad, “os ydi hi i ddwad, mi
ddaw, a does dim i’w neud ond ei chymyd hi.”</p>

<p class='pindent'>“Dydi hi ddim yn y dre,” medde mam.</p>

<p class='pindent'>“Nagydi,” medde nhad, “ond pa help sydd
yn hynny?”</p>

<p class='pindent'>“Hyn,” medde mam, dan grafu ei chlust
â phin wallt. A phan wna mam hynny, mae o’n
arwydd bob amser ei bod o ddifri. “Mae Laura ’n
chwaer-yng-nghyfreth yn byw yno, a braidd yn
unig â James oddicartre. Ac roeddwn i’n meddwl
y base Nedw ac Isaac yn cael mynd yno am bythefnos,
ac Annie’n cael mynd i dŷ Leisa fy chwaer.”</p>

<p class='pindent'>“Yr argen fawr!” medde nhad, “Laura!
Feder honno roi dim bwyd o’u blaene nhw ond tunie
salmon, a chacenne ceiniog. Mi fyddan wedi llwgu,
neu wedi marw o’r beil, cyn pen hanner yr amser.”</p>

<p class='pindent'>Yr oeddwn i wedi moeli nghlustie ers meityn,
ac Isaac wedi deffro. Ac o’r diwedd, wedi i ni
ein dau ddangos fel yr oedd arnom ni ofn y sciarlet
ffefar, cydsyniodd nhad. Ond nhad oedd yn iawn.
Mi fase’n well gen i erbyn hyn taswn i wedi aros
gartre i gael y sciarlet ffefar, yn lle cael Anti Laura,
a’r sciarlet ffefar.</p>

<p class='pindent'>“Pryd cawn ni fynd?” medde fi wrth mam.
“Dydd Llun,” medde mam. Ac yr oedd hi
yrwan yn nos Iau. Roedd tipyn o amser i aros,
ond fase fo ddim llawer onibae am Isaac. Peder
oed ydio, ac mae’n amhosibl stwffio dim i’w ben.
Ac yr oedd arno eisio cychwyn bob yn ail munud.
Bore drannoeth dyma fo ata i, a gofyn pryd yr
oeddem ni’n mynd i dŷ Anti Laura. “Yr wythnos
nesa,” medde fi. Ac i ffwrdd â fo. Dyma fo
yn ei ol cyn pen pum munud, ac yn gofyn,⁠—</p>

<p class='pindent'>“Nedw, ai heddyw ydi’r wsnos nesa?”</p>

<p class='pindent'>“Nage,” medde fi, “mae eisio cysgu dair gwaith
eto.” Ac i ffwrdd â fo wedyn. Tuag amser cinio
roedd o ar goll, ac mi fuom yn edrych trwy’r pnawn
amdano fo. Tua phedwar o’r gloch aeth mam
i’r llofft, a dene lle roedd Isaac yn ei wely yn ei
ddillad. Neidiodd mam iddo fo, a deffrodd. A’r
peth cynta ofynnodd oedd, sawl gwaith oedd
eisio cysgu wedyn cyn mynd i dŷ Anti Laura,
gan ei fod o wedi cysgu un ohonyn nhw yn barod.
Rhywbeth fel ene gefes i tan amser cychwyn. Mi
fase’r sciarlet ffefar yn well na’i holi o. A phnawn
Sul mi ddaeth i’r pen arna i.</p>

<p class='pindent'>“Pryd yden ni’n mynd, Nedw?” medde Isaac.</p>

<p class='pindent'>“Fory,” medde fi.</p>

<p class='pindent'>“Ddoe,” medde Isaac.</p>

<p class='pindent'>“Nage,” medde fi, “fory.”</p>

<p class='pindent'>“Wel, ddoe ydi fory,” medde Isaac. Ac fel
hyn yr oedd o tra buom ni yn nhŷ Anti Laura.</p>

<p class='pindent'>Pnawn Sadwrn, deydodd mam wrth nhad,—
“Mae’n siwr, Edward, fel y deydsoch chi, na chân’
nhw fawr o drefn ar fwyd yno. Feder Laura
druan neud fawr o ddim ond dyrnu’r hen biana
hwnnw. Be dasen ni’n anfon gwningen a giar
iddi hi, a thipyn o wye? Dase’r bechgyn yn mynd
â’r wningen efo nhw, ac inni anfon yr iâr erbyn y
Sul.” Aeth nhad allan, a chyn bo hir roedd o’n
ol efo gwningen.</p>

<p class='pindent'>O’r diwedd dyma fore Llun yn dwad. Sôn
am Wmffre yn sâl! Ynghanol y fath blagio mi
newidiwn ddau le efo fo yn y funud. Efo John
Roberts y cigydd roedden ni’n mynd, ac Isaac
yn holi a thaeru fel melin bob cam o’r ffordd.
Wedi cyrraedd tŷ Anti Laura, fase’r brenin ddim
yn disgwyl croeso gwell. Mi cusannodd, ac mi
cusannodd ni. Dase ni wedi cael cymin o fwyd
tra buom ni yno ag o gusanne, mi fasem wedi pesgi
nes methu symud. Ond feder neb dwchu rhyw
lawer ar gusanne.</p>

<p class='pindent'>A dene ni at y bwrdd. Wyddem ni ddim sut
i ddechre bwyta, ac yr oedd Isaac yn cyrraedd at
bopeth ar unweth. Rhywbeth gwyn fel pwdin
yn trio sefyll ar ei ben, a rhywbeth arall yn edrych
reit neis, ond yn wag yn ei ganol wedi i chi roi’ch
dannedd ynddo fo, oedd y pethe pwysica. Cododd
Isaac a finne oddiwrth y bwrdd heb gael hanner
digon. Mi gawsom enwe newydd hefyd i’n dau
gan Anti Laura tra y buom ni yno. “Mai Diar,”
oedd fy enw i, “Chubby” oedd enw Isaac.
Doedd Isaac ddim yn cymyd at ei enw newydd
am dipyn, ond fu o ddim yn hir cyn arfer â fo.</p>

<p class='pindent'>“Nedw,” medde Isaac wrth i ni fynd i’n gwlâu,
“roedd y pethe ene yn dda, ond Isaac eisio bwyd
eto. Fase fo yn leicio cael lot fel hyn,”—dan
ddangos siâp mynydd o’r peth gwyn hwnnw.
Ac mi feddylies am Wmffre a fi un tro yn lle ein
tade yn y cinio clwb. Fel arall roedd hi yno.
Wedi bwyta nes methu symud dyma Wmffre’n
deyd, “Wyddost ti be, Nedw, mi faswn yn leicio
taswn i’n ddafad.”</p>

<p class='pindent'>“Yn ddafad?” medde fi, “i be?”</p>

<p class='pindent'>“Mae gan ddafad beder stymog,” medde Wmffre.
Ac mi weles drwy’r peth yn syth.</p>

<p class='pindent'>Ar ol tê, dyma fi’n dangos y wningen a’r wye
i Anti Laura, a hithe yn gafael amdana i wedyn,
ac yn fy nghusannu nes imi deimlo reit wan, gan
ei bod hi’n gwasgu fy stymog i, a finne newydd
fwyta’r peth gwag hwnnw.</p>

<p class='pindent'>Bore drannoeth, wedi inni godi a chael brecwest
o rywbeth â rhyw siort o jam arno—chawsom
ni rioed jam i frecwest o’r blaen,—aethom allan i
chware. Toc, dyma Anti Laura’n bloeddio arna
i, a chrec yn ei llais. Mi redes i mewn, a
dene lle roedd hi’n edrych yn syn ar y wningen.
“Mai Diar,” medde hi, “sut ma mam chi’n cwcio
hwn?”</p>

<p class='pindent'>“Mae eisio ei blingo hi yn gynta,” medde fi.</p>

<p class='pindent'>“Blingo!” medde hi, “What is ‘blingo?’ ”</p>

<p class='pindent'>Wel dydi bachgen deg oed, wedi byw ar hyd ei
oes dan gysgod Coed y Plas, ddim heb wybod be
ydi blingo gwningen. Gofynes am fenthyg cylleth,
a chyn pen chwincied roedd ei chroen hi i ffwrdd, a
hithe’n barod i’w stiwio. Dase gen i gyrn ar fy mhen,
fase raid i Anti Laura ddim edrych yn rhyfeddach
arna i. Oddiarna i edrychodd ar y wningen.</p>

<p class='pindent'>“Tydio’n tebyg,” medde hi toc, “i babi bach
newydd cael bath poeth?”</p>

<p class='pindent'>Ac eis i allan at Isaac. Roedd yn dda mod i
wedi mynd. Roedd o’n trio gneud yr un peth i’r
gath ag a wnes i i’r wningen, nes imi ei argyhoeddi
na fedre fo ddim, am fod y gath yn fyw. Ond
wydde Isaac mo’r gwahaniaeth rhwng peth byw
a pheth marw, er iddo holi tua mil o gwestiynne
ynghylch hynny.</p>

<p class='pindent'>Rhwng helpio Anti Laura ac edrych ar ol Isaac,
roeddwn i cyn boethed a dase’r sciarlet ffefar arna
i. Toc, tawelodd pethe, a finne ac Isaac yn chware
reit glên. Yn y man mi glywn yr hogle rhyfedda’n
dwad o’r tŷ, a rhedes i mewn. Dene lle’r oedd
Anti Laura’n pilio tatws, a’r wningen yn ffrïo
ar y tân.</p>

<p class='pindent'>“Wel, Anti Laura,” medde fi, “nid ffrïo
gwningen y mae nhw, ond ei stiwio hi. Fase waeth
i chi geisio ffrïo pen dafad yr un llychyn.”</p>

<p class='pindent'>“Bedi stiwio?” medde Anti.</p>

<p class='pindent'>Wyddwn i ddim be oedd y gair Saesneg am stiwio,
ac mi ddeydes wrth hi mai gair mam am ferwi oedd
o. Mi gawsom wningen i ginio wedi hanner ffrïo a
hanner ferwi. Reit da hefyd ar y cyfan.</p>

<p class='pindent'>’Doedd gan Anti Laura ddim âm<a id='r3'/><a href='#f3' style='text-decoration:none'><sup><span style='font-size:0.9em'>[3]</span></sup></a> at gwcio.
Ac mi gafodd Isaac a fi hefyd chware newydd i
fynd hefo ni adre—chware Anti Laura’n golchi’r
llawr oedd hwnnw. Mae hi’n picio o gwmpas
o un lle i’r llall, fel ceiliog rhedyn, ac yn rhwbio
tipyn ar bob smotyn y disgyn hi arno. Chwerthodd
Wmffre gymint wrth ein gweld ni, nes iddo fendio’n
iawn oddiwrth y sciarlet ffefar, ac ynte wedi penderfynu
hefyd bod yn sâl o dani am fis.</p>

<p class='pindent'>Ac yr oedd gan Anti Laura ddull da i olchi’r
llestri. ’Doedd hi ddim yn cadw morwyn, er y
basech yn disgwyl i un fel hi neud, ond cadwai
gath. Wedi gorffen pryd bwyd roedd hi’n rhoi’r
platie i’r gath eu llyfu nhw, ac wedi eu dipio mewn
dŵr a’u sychu â’r llian, dene nhw i’r dim. Dene’r
ffordd glenia weles i rioed. A’r peth cynta wnes
i ar ol mynd adre a deyd y stori wrth mam, oedd ei
chynghori i gadw cath. A barnu ar olwg mam, mi
fase pob cath yn deifio dano fo, fel gwlydd tatws
dan farrug. Oddiar gathod, fel ene, mae plant
yn cael y sciarlet ffefar a’r dipitheria, medde nhad.</p>

<p class='pindent'>Rhwng dull Anti o olchi’r llawr, golchi’r llestri,
a chwcio, mi welsom lawer o bethe newydd spon.
Ymhen diwrnod neu ddau daeth yr iâr. Gan na
fedre Anti ddim blingo gwningen, mi feddylies
y base hi’n gofyn am fy help i bluo’r iâr, ond ddaru
hi ddim. Ac eis i ac Isaac i chware, ond heb fynd
o gyrraedd galw. Toc mi glywn Anti yn rhyw
grio-nadu, ac mi redes i’r tŷ. Dene lle roedd hi
â’i dwylo’n waed ac yn blu i gyd, yn eistedd wrth
y tân yn crio. Mi edryches yn syn arni hi. Pan
ddaeth ati ei hun,—“Mai Diar,” medde hi, “neith
y giar ddim blingo.”</p>

<p class='pindent'>“Blingo bybê?” medde fi.</p>

<p class='pindent'>A dene hi â fi i’r bwtri. Welsoch chi rotsiwn
beth. Roedd croen yr iâr yn ddarne fel tase hi
wedi ei rhidyllio, a’i phlu’n rhidens ynghanol gwaed a
strel. “Be fuoch chi’n neud, Anti?” medde fi.</p>

<p class='pindent'>“Trio blingo fo,” medde Anti.</p>

<p class='pindent'>“Blingo giâr!” medde fi. Mi anghofies ar
y funud mai ag Anti yr oeddwn i’n siarad. Gwnes
y gore o’r gwaetha ac mi roddes yr iâr iddi.</p>

<p class='pindent'>Ond fy ngwendid fy hun a orffennodd bethe. “Mai
Diar,” medde Anti, “faint mae isio i’r iâr ffrïo?”</p>

<p class='pindent'>“Ffrïo giâr!” medde fi. Mi welwn mod i wedi
ei digio wrth ddeyd hynny, ac mi eis allan am dro.</p>

<p class='pindent'>Toc, mi waeddodd wedyn. “Mai Diar,” medde
hi, “faint mae isio i giâr ’ma berwi?”</p>

<p class='pindent'>Mi welwn mai potes giâr oedden ni’n mynd i
gael. Mae’n well gen i iâr wedi ei rhostio, ond rhaid
oedd bodloni. “Dwy awr,” medde fi.</p>

<p class='pindent'>“Fi isio mynd i siop,” medde hi, “a rhoi
giâr ar y tân cyn cychwyn. Ti aros yn tŷ i edrych
tan hi berwi, a rhoi ar papur pryd y mae hi dechre, a
ti mynd i chware wedyn, a mi yn ol cyn pen dwy awr.”</p>

<p class='pindent'>Aeth Anti Laura i’r siop, a minne’n aros yn y
tŷ, ac Isaac yn fy myddaru i eisio gwybod pa bryd
yr oeddem ni’n mynd adre.</p>

<p class='pindent'>“Mae’r sciarlet ffefar gartre,” medde fi, i’w
gysuro fo.</p>

<p class='pindent'>“Neith o frathu?” medde Isaac.</p>

<p class='pindent'>“Gneiff, ein bwyta ni’n fyw,” medde fi.</p>

<p class='pindent'>Meddwl am ei dawelu yr oeddwn i, ond dyma
fo’n beichio crio, ac yn deyd y base’r sciarlet ffefar
yn bwyta nhad a mam. Roedd yn hwyr gen i
weld yr hen iâr yma’n dechre berwi, gael i mi
fynd â fo allan. Mi sgwenes ar bapur,—“Mae hi’n
dechre berwi rwan.” Ymhen yr hwyr a’r rhawg
dyma ni yn ol. Roedd Anti Laura yn y tŷ, yn
edrych yn syn ar y sospon, a hwnnw’n dechre
cochi yn ei waelod. “Mai Diar,” medde hi,
“ti dim deyd pryd y giâr yma dechre berwi, a
mi ddim yn gwybod pryd i’w tynnu o.”</p>

<p class='pindent'>“Ffrïo mae hi rwan beth bynnag,” medde
fi, gan gipio’r sospon oddiar y tân, oedd wedi
sychu’n lân, a’r iâr yn grimstin y tu fewn iddo.</p>

<p class='pindent'>“Ti dim deyd pryd hi dechre berwi,” medde hi.</p>

<p class='pindent'>“Do,” medde finne, ond wedi edrych ar y papur
mi weles fy nghamgymeriad.</p>

<p class='pindent'>Wrth weld Isaac yn crio, a minne’n welw, mae’n
debyg,—“Hidiwch befo,” medde hi, “Mi wedi
dwad â tun corn bîff, ni cael hwnnw i cinio a swper.
A wedi swper, canu wedyn. Mai Diar, canu i
Anti Laura.”</p>

<p class='pindent'>Wel, fedrai ddim canu, ac mi spwyliodd hynny
weddill y diwrnod i mi.</p>

<p class='pindent'>Cawsom y corn bîff, a chacenne mae nhad yn
alw yn gacenne gwynt a dim. Wedi i’r gath
olchi’r llestri swper, aeth Anti â ni at y piano.
Mi gafodd Isaac ei ddyrnu o am dipyn, er mwyn
ei dawelu. A dene Anti’n dechre. Chlywsoch
chi rotsiwn beth, mor ardderchog oedd hi. Roedd
dawnsio’n rhedeg i lawr eich asgwrn cefn, fel dŵr
oer, ac i’ch sodle er eich gwaetha.</p>

<p class='pindent'>“Mai Diar,” medde hi, “chi canu.”</p>

<p class='pindent'>“Fedrai ddim,” medde fi.</p>

<p class='pindent'>“Medrwch, medrwch,” medde hi, tan fy nghusannu,
“pawb yn medru canu.”</p>

<p class='pindent'>Fedrwn i ddim ond “Tôn y Botel,” a honno ddim
ond ar un gân.<a id='r4'/><a href='#f4' style='text-decoration:none'><sup><span style='font-size:0.9em'>[4]</span></sup></a> Mae Tomos y Felin wedi ei
dysgu i ni ar “Llanfairpwyllgwyngyll.” Mi
ofynnes i Tomos ei rhoi i lawr i mi, a dyma hi:⁠—</p>

<div class='figcenter'>
<img src='images/Llan1.jpg' alt='' id='iid-0003' style='width:100%;height:auto;'/>
</div>

<p class='pindent'>Ac mi wyddwn fod “Tôn y Botel” yn mynd ar
“Gosod  babell  yng  ngwlad Gosen.”  Ond sut
i gysylltu Llanfairpwyllgwyngyll â Gwlad Gosen
oedd y gamp, gan na fedrwn i ddechre “Tôn y
Botel” ond ar y geiriau “Llanfairpwyllgwyngyll.”
Y gamp oedd medru dechre efo “Llanfair” a
neidio ar y canol i “Wlad Gosen.”</p>

<p class='pindent'>“Rwan,” medde Anti. Mi ddechreues, ac yn
wir i chi, mi lwyddes. Fel hyn y gwnes i, dechre
canu “Tôn y Botel” trwy fy nannedd ar “Llanfairpwyllgwyngyll,”
a phan deimles fy nhraed
dana, neidies i’r dim ar “Wlad Gosen,” ac agores
fy ngenau a chanu ymlaen.</p>

<p class='pindent'>Mae’r llythrenne mân yma’n tybio canu trwy
ddannedd:⁠—</p>

<div class='figcenter'>
<img src='images/Llan2.jpg' alt='' id='iid-0004' style='width:100%;height:auto;'/>
</div>

<p class='noindent'>Ac felly ymlaen.</p>

<p class='pindent'>Doedd dim diwedd ar waith Anti’n canmol a
chusannu, a doedd na byw na marw na chanwn i
wedyn. Ond gan fy mod yn gwrthod, roedd yn
rhaid i mi addo canu nos drannoeth. Ac roeddwn
i’n ofni hynny.  Fel  Mr.  Williams y gweinidog
yn dwad heibio acw efo’r saethwrs un diwrnod.
Doedd o ’rioed wedi gafael mewn gwn o’r blaen.
Cododd gwningen, taniodd Mr. Williams, a tharodd
hi’n farw. Roedd pawb yn mynnu ei fod o’n hen
saethwr, ac ynte’n chwyddo, ond ei gamgymeriad
oedd trio wedyn. A dene ofnwn inne os canwn
i wedyn.</p>

<p class='pindent'>Fel roedd pethe’n bod doedd dim dal ar Isaac
eisio mynd adre drannoeth, a’r diwrnod hwnnw
oedd diwrnod marchnad y dre, a’r cerbyde’n rhedeg
yno. A gyrrodd Anti ni adre efo’r cerbyde.</p>

<p class='pindent'>Pan ddeydes i ’r hanes wrth mam,—“does ryfedd
fod James, druan, wedi torri ei galon, ac wedi mynd
i’r Sowth i weithio,” medde hi.</p>

<p class='pindent'>O dan y Sciarlet Ffefar y mae Isaac yrwan, a
finne’n disgwyl yn dawel amdani. Fydd hi ddim
gwaeth nag Anti Laura. Ac eto dydwi ddim yn
siwr, o achos roedd hi’n glên iawn yn ei ffordd.</p>

<hr class='footnotemark'/>

<div class='footnote'>
<table summary='footnote_3'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f3'><a href='#r3'>[3]</a></div>
</td><td>

<p class='pindent'><span class='it'>No aim</span>,—dim amcan.</p>

</td></tr>
</table>
</div>

<div class='footnote'>
<table summary='footnote_4'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f4'><a href='#r4'>[4]</a></div>
</td><td>

<p class='pindent'>Er tegwch â Thomos y Felin, dylwn ddywedyd hyn rhag ei
gyhuddo o ladrad. Cyhoeddwyd hanes “Anti Laura” gyntaf
yn y “Winllan” am fis Ebrill. Yr haf wedyn cenid “Tôn y
Botel” ar y geiriau “Llanfairpwllgwyngyll” yn y seremoni gapio
yn un o’n colegau prifysgol. Gresyn a fuasai cyhuddo Tomos
ar gam o ladrata ’r drychfeddwl.</p>

</td></tr>
</table>
</div>

<div><span class='pageno' title='33' id='Page_33'></span><h1>IV.—MESUR TIR.</h1></div>

<p class='pindent'>Y peth mae nhw’n alw’n llabwst ydi Jona’r
Teiliwr. Wn i ddim pa grefft ydi honno, ond
rydwi’n siwr ei bod hi’n un ddifyr iawn, o
achos byd braf iawn ydi byd Jona. Anamal y
mae o’n gneud dim ond gwagsymera, a dydi honno,
fel y gwyddoch chi, ddim yn grefft anodd iawn i’w
dysgu. Rydwi’n siwr o hyn, nad ydio ddim yn
deiliwr. Rhyw enw ar y teulu, rywsut, ydi teiliwr.
Mae nhw’n galw bachgen ei chwaer o, sydd flynyddoedd
iau na fi, yn Robin y Teiliwr, a dydwi ddim yn
siwr y gŵyr o’n iawn bedi nodwydd, a barnu oddiwrth
ei ddillad o. Mae’n hawdd coelio fod Robin
yn credu mewn awyr iach, o achos mae digon o
dylle yn ei ddillad i awyr redeg drwyddynt.</p>

<p class='pindent'>Un cyfleus iawn ydi Jona i fechgyn. O ran oed,
mae o’n edrych yn rhywbeth tebyg i nhad, ac eto
mae’n gas ganddo bobol mewn oed. Mae o wastad
efo ni y bechgyn, ac yn lladd ar yr hen bobol, ac
yn adrodd eu tricie nhw. Felly, trwyddo fo, ryden
ni’n dwad i wybod sut rai ydi’r bobol yma sydd bob
amser yn deyd wrthym ni fod pawb yn dda ond plant.
Ac y mae gan Jona ddigon o amser ar ei ddwylo
bob tro y mae Wmffre neu fi yn pasio. Byw ei hun
y mae o, ac wastad ar ben y drws yn aros am ymgom
efo rhywun sy’n pasio.</p>

<p class='pindent'>Hwyrach mai ’r rheswm mai gwagsymera mae o
wedi ei ddewis fel gwaith ei fywyd ydi am ei fod o’n
gloff. Rhyw hongol o beth ydio, yn hercian cerdded
pan fydd o’n mynd i rywle. Ac yr oedd Wmffre a fi
efo fo pan aeth o’n gloff. Mynd ar neges oeddwn i,
i nol tatws at y Sul, ac Wmffre i nol paraffin. Pwy
welem ni’n dwad yn wyllt i’n cyfarfod ni, mor wyllt
ag y meder dyn efo traed clwb, â lli yn ei law, ond
Jona. “Fechgyn,” medde fo, “dowch efo mi i
weithio i Mistar Huws, Plas Isa.” Ac i ffwrdd â ni,
heb hyd yn oed ofyn pa siort o waith oedd o.</p>

<p class='pindent'>Mae’n ymddangos mai mynd i lifio coed oedd
gwaith Jona, a ffwrdd â ni i’r Tyno, at yr hen
dderwen. Mae ene dwll yn y dderwen ddigon maint
i mi ac Wmffre a dau arall fynd i mewn, ac yno
ryden ni’n berwi dŵr i neud tê yn yr ha. Pan
aethom ni at y dderwen, dangosodd Jona gangen
inni. “Mae eisio honacw i lawr,” medde fo. Mi
daflodd raff dros dop y gangen, wedi rhwymo un
pen am ei ganol, ac ene Wmffre a finne’n tynnu yn
y pen arall, i’w helpio i ddringo. O’r diwedd,
eisteddodd ar y gangen, a dechreuodd lifio. Cyn bo
hir mi ddarun sylwi ei fod o’n llifio’r gangen
rhyngddo a’r pren. Ddaru ni ddeyd dim, o achos
ein bod yn meddwl y base fo’n gweld ei fistêc yn
ddigon buan. A mwy na hynny, dydio ddim yn
beth priodol i blant gynghori dyn mewn oed. Dal i
lifio yr oedd Jona o hyd, a chael hwyl ar y gwaith.
Pan ddechreuodd y gangen ysgwyd, roedd o’n
chwerthin nes oedd o’n sâl, ac yn ein gwahodd
ninne i fyny i swingio efo fo. Ond fedrem ni yn
ein byw ddim peidio â chwerthin wrth weld Jona’n
chwerthin. Dene glec! ac i lawr â’r gangen,—a
Jona. Ddaeth y gangen ddim yn hollol rydd oddiwrth
y pren. Yr oedd hi’n hongian gerfydd ei
gwrisg. Ond mi ddaeth Jona’n rhydd oddiwrth y
gangen, a bowliodd fel pêl am lathenni.</p>

<p class='pindent'>Doedd dim i’w neud ond rhedeg am ein bywyd
i ddeyd wrth Mistar Huws, Plas Isa. Roedd Jona
wedi torri ei goes, a bu’n gorwedd yn hir, ac y mae o
ac Wmffre a finne’n ffrindie fel dur byth wedyn, am
i ni fod mor barod i redeg i nol help.</p>

<p class='pindent'>Wedi iddo fo fendio, mi heliodd yr ardal dipyn o
arian i’w helpio, drwy neud consart iddo fo.
Roeddwn i’n digwydd pasio newydd iddo gael yr
arian, ac medde fo, “Nedw, wyddost ti be ydwi’n
mynd i brynu efo’r pres yma,—mashîn neud
cywion, a’u magu nhw yn y cae y tu ol i’r tŷ.”
Doeddwn i rioed wedi clywed am fashîn neud cywion
o’r blaen, ac mi sboniodd Jona i mi. Rydech chi’n
rhoi peth wmbredd o wye yn y mashîn yma, ac yn
troi handlen, a beth sy’n dwad allan yr ochr arall
ond cywion. Aeth Jona i ffwrdd yn ddistaw bach
un diwrnod, a daeth yn ol efo’r mashîn. Bu’n
casglu wye am ddyddie, ond roedd ei stori o’n
wahanol ar ol dwad yn ol efo’r mashîn. Mae’n ymddangos
nad drwy droi handlen yr ydech chi’n cael
y cywion, ond drwy ryw ffordd arall.</p>

<p class='pindent'>Ryw ddiwrnod mi glywn floeddio ofnadsen y tu
allan i’n tŷ ni cyn i mi godi, a hynny arna i. Pwy
oedd yno ond Jona, a phen eis i’r ffenest,—“Nedw,”
medde fo, “mae acw gyw, ac un arall â’i ben drwy’r
plisgyn.”</p>

<p class='pindent'>I ffwrdd â mi i alw am Wmffre ynghynt na
chynted gallwn i, ac ar ol Jona. Yn wir i chi,
roedd yno gyw a hanner yno. Ond yr oedd Jona
mewn helynt. Doedd o ddim wedi meddwl cael
bwyd ar eu cyfer nhw. Ac i ffwrdd â mi am fwyd.
Roedd Wmffre wedi ei syfrdanu ormod i fedru
symud. Pan ddois i yn fy ol, roedd hi’n hwyr lâs
i fynd i’r ysgol. A’i chael hi ddaru ni hefyd am fod
yn hwyr, ond roedden ni’n barod am hynny, ac yn
well allan na’r bechgyn erill wedyn,—doedd yr un
ohonyn nhw rioed wedi gweld mashîn neud cywion.</p>

<p class='pindent'>Ond marw ddaru pob cyw i Jona druan, er ei fod
o wedi cael cannoedd. Ar ol eu cael nhw, wydde fo
ar wyneb y ddaear be i neud hefo nhw, o achos er i
chi fedru gneud cywion mewn mashîn, rhaid i chi
gael gieir i’w magu nhw. Newidiodd Jona’r mashîn
am fochyn. A magu mochyn yn y cae y tu ol i’r
tŷ y bu o wedyn.</p>

<p class='pindent'>A’r cae bach y tu ol i’r tŷ ydi popeth Jona. “Y
ffarm acw,” y mae o ’n ei alw, a’r “pethe” y geilw’r
mochyn. Ac am y ffarm a’r pethe y mae o’n sôn
fyth a hefyd, ond pan fydd o’n sôn am y senedd.
Mae o wastad yn gofyn i Wmffre a fi, be sy’n mynd
ymlaen yn y senedd. Rhoi bwyd i’r pethe y geilw
roi bwyd i’r mochyn.</p>

<p class='pindent'>Un nosweth daeth tad Wmffre i’n tŷ ni am dro,
ac Wmffre hefo fo. Aethom ni i’n dau i chware
gwadnu’r gath. Mae hi’n ddigon hawdd gwneud
hynny, os oes gennych chi flisg cnau ffreinig. Raid
i chi ddim ond rhoi tipyn o gliw ar y blisg, a rhoi
hanner plisgyn ar bob un o draed y gath. Mae hi’n
dawnsio wedyn, y difyrra peth welsoch chi rioed.</p>

<p class='pindent'>Pan ar ganol y chware, clywes i nhad yn sôn rhywbeth
am y senedd. Mi wrandewes yn syth. “Be
feddyliech o’r mesur tir newydd sy gerbron y senedd?”
medde nhad wrth f’ewyrth. Doedd yr hanes ddim
yn rhyw ddifyr iawn, a dyma orffen gwadnu’r gath.</p>

<p class='pindent'>Wrth ddwad o’r ysgol drannoeth, pwy oedd ar
ben y drws ond Jona. Dyma fo i lawr i’n cyfarfod
ni, o achos mae’r tŷ dipyn o’r ffordd. Wedi adrodd
hanes y mochyn,—“Sut y mae hi’n dwad ymlaen
yn y senedd, fechgyn?” medde fo.</p>

<p class='pindent'>“Pasio i fesur tir mae nhw,” medde finne.</p>

<p class='pindent'>“Mesur tir!” medde Jona, “yden nhw’n meddwl
mesur y ffarm yma?”</p>

<p class='pindent'>“Mae nhw’n mynd i fesur pob tir,” medde finne.</p>

<p class='pindent'>“Byth!” medde fo. “Mi fydd y fforch acw
trwy’r cynta rydd ei droed ar fy nhir i i’w fesur o.”
Ac estynodd ei fys at y fforch.</p>

<p class='pindent'>O hyd ar ol hynny, am y mesur tir yma y mynnai
sôn. Cyn bo hir mi gwelem o ’n mynd â llwyth o
ddrain i gau’r adwye, a phlethu drain drwy’r llidiard,
ac ni chawsom fawr o ymgom â fo am ddyddie.</p>

<p class='pindent'>Ryw fin nos roedd ene lot ohonom ni efo’i gilydd,
yn methu gwybod beth i’w neud. Roedd cyfnod y
marbls wedi darfod, a chyfnod y pegi heb ddechre.</p>

<p class='pindent'>“Wyddoch chi be nawn ni?” medde fi,—“Mynd
i fesur tir Jona’r Teiliwr.” Mi ddeydes hanes y
mesur tir oedd gerbron y senedd wrthyn nhw, ac
yr oedd pawb yn barod, o achos mi fase’n fantes i
Jona wybod mesur ei dir o flaen llaw, rhag ofn i’r
llywodraeth ei dwyllo. Rhaid er hynny oedd taro
ar gynllun i’w fesur o heb i Jona wybod ar unweth.</p>

<p class='pindent'>Roedd cartre Wmffre yn rhy bell iddo redeg i nol
het ore’i dad, ac mi eis i i lofft ein tŷ ni i nôl benthyg
hen het silc taid, sydd acw rioed, a spectols nhad.
Aeth Jac y Gelli i nôl benthyg côt a throwsus ei
frawd hyna, a thâp mesur ei fam, o achos dresmecar
ydi hi. Wedi cael y pethe hyn a thipyn chwaneg gan
y bechgyn erill, dyma gychwyn. Aeth pawb ond
fi at gae Jona. Eis i am ymgom at Jona ei hun. Mi
fase’n biti inni fesur ei dir heb i Jona wybod hynny,
ac hefyd mi fase’n biti iddo fo gael gwybod yn rhy
fuan. Gan Wmffre yr oedd yr het silc a’r spectol.</p>

<p class='pindent'>“Jona,” medde fi toc, “mae’r mesur tir wedi
dwad, mi weles ryw fyddigions yn ei gneud hi am
eich cae chi gynne.” Aeth Jona cyn wynned a’r
galchen.</p>

<p class='pindent'>“Bybê?” medde fo, a rhuthrodd i ddrws y cefn.
Dene lle roedden nhw. Mae’n ymddangos eu bod
nhw wedi darfod mesur y cae, o achos ar ganol mesur
y mochyn oedd yn y cae yr oedden nhw ar y pryd.
Neidiodd Jona i ben y clawdd, a dechreuodd weiddi
a chau ei ddyrne. Cododd y mesurwyr tir eu
penne ’n hamddenol. Rhoddodd Wmffre ei bensel
yn ei glust, cymerodd afael yn y tâp mesur, a daliodd
ef rhyngddo a Jona, fel tase fo’n mynd i fesur Jona
hefyd. Neidiodd Jona i lawr oddiar ben y clawdd,—</p>

<p class='pindent'>“Mae gen inne ddynion yn trin cwils<a id='r5'/><a href='#f5' style='text-decoration:none'><sup><span style='font-size:0.9em'>[5]</span></sup></a> yn y dre
ene,” medde fo, ac i lawr y ffordd â fo fel yr oedd i
gyfeiriad y dre fel mellten.</p>

<p class='pindent'>Erbyn hyn yr oedd popeth oedd i’w fesur wedi ei
fesur. Doedd dim bellach i’w neud ond cuddio’r
pethe dros dro, gan fod Jona wedi ei chymyd hi y
ffordd y gwnaeth o, a mynd i chwilio pa mor bell i
gyfeiriad y dre yr oedd o wedi rhedeg. O achos doedd
dim peryg iddo fynd ymhell iawn. I lawr â ni o’r
tu ol i’r gwrych. Mi welem Jona’n sefyll i siarad â
rhywun, ac yn handlo ei freichie fel melin wynt, ac
yn tapio brest y dyn yma, bob yn ail gair, i bwysleisio’r
gair. Aethom yn nes atyn nhw y tu ol i’r
gwrych. Pwy oedd y dyn, o bawb, ond nhad.</p>

<p class='pindent'>“Mesur ’y nhir i mae’r cnafon, Edward Roberts,”
medde Jona. “Mae gen inne ddynion yn trin cwils
yn y dre ene; oes siwr, mae gen inne ddynion yn
trin cwils.”</p>

<p class='pindent'>“Ydech chi’n siwr, Jona Thomas,” medde nhad,
“nad plant yn cael tipyn o hwyl oedden nhw?”</p>

<p class='pindent'>Sut y daeth o i wybod hyn wn i ddim ar wyneb y
ddaear. Safodd Jona fel tase fo wedi cael strôc.</p>

<p class='pindent'>“Dawn i byth yn symud!” medde fo. “Erbyn
meddwl, roedd dyn yr het silc honno braidd yn
fychan i’w het, a throwsus y llall hwnnw braidd yn
llac. Ond meddwl ddaru mi mai dene’r ffasiwn rwan.”</p>

<p class='pindent'>Mi safodd am eiliad heb ddeyd dim,—“Edward
Roberts,” medde fo, “mi ddylech fod yn falch o’ch
mab. Doedd o ddim efo’r gweilch. Efo fi yn y tŷ
yr oedd o ar y pryd. Fo a’i dangosodd nhw i mi.”</p>

<p class='pindent'>Anadlodd nhad yn drwm drwy ei ffroene, a
dwedodd “pnawn da.” Synnwn i ddim ar ei ddull
o anadlu nad ydio wedi cael tipyn o annwyd.</p>

<p class='pindent'>Mi redes i yn fy ol, ac yr oeddwn yn y tŷ pan
gyrhaeddodd Jona.</p>

<p class='pindent'>“Nedw,” medde fo, “pan ladda i’r mochyn, mi gei
di ddarn o borc, a’r unig un o’r bechgyn geiff ddarn
wyt ti. Nhw sy’n mesur fy nhir i, medde dy dad.”</p>

<p class='pindent'>Eis ar ol y bechgyn toc, ond ches i fawr o groeso ar
y dechre, am fod nhad wedi deyd wrth Jona mai nhw
oedd yn mesur y tir. Ond wedi imi addo tamed
o borc bob un iddyn nhw, roedd popeth yn iawn.</p>

<p class='pindent'>“Welwch chi, fechgyn,” medde Jac y Gelli, “mi
ddylem neud rhywbeth i ddwad â fo at ei goed. Be
sy genoch chi yn eich pocedi?” Matshis oedd gan
Wmffre, afal oedd gan Jac, cylleth oedd gen i.
Roedd y bechgyn yn deyd mai cylleth blwm oedd
hi, a minne mai cylleth ddur. Darn o linyn oedd gan
Dic Twnt i’r Afon, a marblen a darn o fins pei oedd
gan Bob y Felin. Aethom â nhw i gyd, a’u gosod ar
garreg drws Jona, wedi iddo gau’r drws a mynd i’r tŷ.</p>

<p class='pindent'>Yna aethom at y ffenest i edrych be oedd Jona’n
neud, o achos am guro’r drws yr oeddem ni, a
mynd rownd y gornel i wylio’r croeso a gai’r
presantie. Dydi hi ddim yn beth neis i ddangos
gormod arnoch eich hun wrth bresantio neb.</p>

<p class='pindent'>Plyges i fy nghefn, ac aeth Jac y Gelli ar fy
nghefn, i edrych drwy’r ffenest. Yn lle deyd beth
welai, dyma fo’n dechre chwerthin a chwerthin,
nes i mi ei daflu i lawr. Cafodd pob un edrych
drwy’r ffenest wedyn, y naill ar ol y llall. Wrth y
tân yr oedd Jona yn pendympian, â’i ben bron ar far
y grât. Yn ei law yr oedd fforcien, ac wrth y fforcien
yr oedd golwyth o facn yn hongian. I’w ffrïo y
dalie Jona’r bacn, ond fel yr oedd pethe, braidd yn
bell yr oedd y bacn oddiwrth y tân. Dalie Jona
un pen iddo â’r fforcien, a’r gath yn bwyta’r pen
arall. Piti fase rhwystro’r gath ar ganol ei swper.
Fase run ohonom ni yn leicio i neb neud peth tebyg
i ni, fel y mae’r titshiar bob amser yn deyd, pan yn
ein dysgu i fod yn garedig wrth anifeilied direswm.
Wedi iddi orffen dyma guro’r drws a gwylio. Dene
sŵn yn y tŷ. Y gath ddaeth allan gynta. Roedd
hi’n edrych fel tase hi braidd ar frys. Ac wedyn
Jona. Edrychodd yn syn pan welodd y presantie.</p>

<p class='pindent'>“Mae’r cnafon wedi bod yn chware ar garreg fy
nrws i, ac wedi anghofio’u pethe,” medde fo. Dene’r
diolch gawsom ni am fod yn garedig.</p>

<p class='pindent'>Neidiodd i’r gylleth. “Mi dorra ffon ar eu cyfer
nhw y tro nesa y dôn nhw,” medde fo. Ac i’r
gwrych â fo i dorri ffon gollen braf. Ond y bechgyn
erill oedd yn iawn wedi’r cwbwl,—plwm oedd y
gylleth, o achos plygu ddaru hi yn lle mynd drwy’r
ffon. Taflodd Jona hi i ffwrdd mewn dirmyg, ac
aeth i’r tŷ efo’r pethe erill. Fi oedd yr unig un,
felly, gafodd fy mhresant yn ol.</p>

<p class='pindent'>Cadwodd Jona ei air. Mi gefes ddarn o borc, ond
doedd neb yn digwydd bod yn iach yn ein tŷ ni pan
eis i â fo adre. Ac yr oedd y bechgyn erill wedi
anghofio’r fargen, fel yr oedd yn rhaid i mi droi ato fy
hun, ond y darn a roddes i Wmffre.</p>

<hr class='footnotemark'/>

<div class='footnote'>
<table summary='footnote_5'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f5'><a href='#r5'>[5]</a></div>
</td><td>

<p class='pindent'><span class='it'>Penholders.</span> Cyfeirio at dwrneiod yr oedd.</p>

</td></tr>
</table>
</div>

<div class='figcenter'>
<img src='images/i045.jpg' alt='Two men and children in a field.' id='iid-0005' style='width:80%;height:auto;'/>
<p class='caption'>“<span class='sc'>Ydech chi’n leicio mafon duon”? medde fi.</span></p>
</div>

<div><span class='pageno' title='41' id='Page_41'></span><h1>V.—MAFON DUON.</h1></div>

<p class='pindent'>Fi ydi’r unig un o’r bechgyn i gyd i siarad yn iawn
â Jinny Williams. Ac nid oes yr un eneth
yn debyg iddi yn yr ysgol, heblaw mai
geneth newydd ydi hi. ’Does fawr er pan y mae
hi yn yr ardal, ac y mae’r bechgyn yn sâl eisio
tynnu ymgom â hi. Mi gyffyrddodd Robin bach
Ty’n Llidiard fin ei gwallt wrth rannu’r llyfre
unweth, medde fo. Ond ’does neb arall wedi bod
yn agos ati. Welsoch chi rioed mo’i delach. Dugoch
ydi ei gwallt, fel rhedyn wedi aeddfedu, ond ei fod
o’n gyrls i gyd, ac yn sgleinio. Mae o ymhobman
rywsut,—ar ei hysgwydde hi, yn gweu am ei
chlustie, yn troi dan ei gên, yn clymu am ei gwddw,
nes gneud ei gwyneb yn ei ganol fel pictiwr mewn
ffram wedi’i phlethu. Ac nid oes ganddi byth
ddim am ei phen. Am ei llygid, y mae nhw yr
un fath a’r mawn sydd yng ngwaelod yr Hen
Ffynnon. Ni fedraf yn fy myw byth godi dŵr
o’r Hen Ffynnon heb feddwl am lygid Jinny
Williams, o achos mae’r dŵr yn troi’r mawn yn
loyw.</p>

<p class='pindent'>Wrth yr Hen Ffynnon y cyfarfyddes i hi gynta
i siarad â hi, dipyn wedi dau o’r gloch y bore.
Faswn i byth yn meddwl deyd dim wrthi, ddim mwy
na’r bechgyn erill, yn yr ysgol. Ond y mae pethe’n
wahanol wrth yr Hen Ffynnon am ddau o’r gloch
y bore.</p>

<p class='pindent'>Ha sych iawn oedd yr ha dwaetha, a sychodd
Pistyll y Llan, a doedd dim i bobol y Llan neud,
ond dwad i’r Hen Ffynnon, fel ninne pobol y wlad.
Ar ochor y Foel Fawr y mae’r Hen Ffynnon, yng
nghanol grug a brwyn at eich ysgwydde. Ac y
mae’r holl wlad a’r mynyddoedd pell, hyd at y
Foel Ddu, i’w gweled oddiwrthi. O dipyn i beth,
gan fod cymint o gario ohoni, aeth yr Hen Ffynnon
yn sych liw dydd, a doedd dim i bobol ei neud
ond mynd ati am y boreua. Aeth nhad yno un
bore am bump o’r gloch, ond yr oedd hi’n hollol
sych. Aeth bore drannoeth am bedwar, a chyfarfu
â chynulleidfa’n dwad oddiyno. Y pnawn
hwnnw, dene Huw fy mrawd hyna’n deyd yr ai
o i nol dŵr cyn mynd i’w wely, ar ol dwad o’r
gwaith. Gweithio’r nos yr oedd o cyn mynd i’r
rhyfel, yn y gwaith plwm yr ochor arall i’r Foel
Fawr, a dwad adre tua dau o’r gloch y bore. Meddylies
mai iawn o beth fase medru deyd wrth y bechgyn
mod i allan am ddau o’r gloch y bore, ac mi gynhygies
fynd efo fo.</p>

<p class='pindent'>“Olreit,” medde Huw, “cer i dy wely’n gynnar
gael i ti fedru codi. Mi fydd yn werth iti weld
y wawr yn torri yn yr ha, am unweth yn dy oes.”</p>

<p class='pindent'>Mi es i ngwely’n gynnar, gan feddwl peth mor
ardderchog oedd i fachgen deg oed weld y wawr
yn torri yn yr ha. Ond rydwi wedi sylwi ar ol
hynny, nad ydi’r pethe y mae pobol yn eu galw’n
weledigaethe mor ddifyr am ddau o’r gloch y bore
ag y mae nhw fin nos. Cyn imi gau fy llygid yn
iawn, i’m tyb i, pwy oedd uwch fy mhen yn ceisio
fy neffro ond Huw.</p>

<p class='pindent'>“N-e-d-w-w,” medde fo’n araf ac ysgafn, gan
godi ei lais tua’r diwedd. Ond doedd Nedw ddim
yn ei glywed o.</p>

<p class='pindent'>“N-e-e-d-w-w-w,” medde fo wedyn, gan godi
ei lais dipyn uwch tua’r diwedd na’r tro cyntaf.
Ond nid oedd na llais na neb yn ateb.</p>

<p class='pindent'>Mi sgydwodd chydig arna i. Ymhen tipyn,—“Nedw!
Nedw!” medde fo fel ergydion, ond
cysgu’n drwm yr oedd Nedw.</p>

<p class='pindent'>“Nedwnedwnedwnedwnedwnedw,” medde fo
wedyn, fel motor beic, gan fy ysgwyd fel crud.
Ond yr oedd Nedw cyn farwed a hoel.</p>

<p class='pindent'>Ar hyn dene mam yno,⁠—</p>

<p class='pindent'>“Nedw, machgen i, deffra,” medde hi. “Mi
golli dy tshans am weld y wawr yn torri, yn siwr
iti.”</p>

<p class='pindent'>Ond roeddwn i wedi penderfynu gneud fy ngore
i ddal y brofedigieth honno’n ddi-gwyn, ers meityn.</p>

<p class='pindent'>Ar hyn dene Huw’n deyd,—“Thâl peth fel hyn
ddim,” ac yn gafael ynof, ac yn fy rhoi ar lawr y
siambar. Doedd hi ddim yn anodd wedyn imi
weld fod edrych ar y wawr yn torri o ymyl yr Hen
Ffynnon yn brafiach na pheth fel hyn, a doedd dim
i’w neud ond codi. Mi welwch chithe’n union
mai da oedd imi fod wedi mynd at yr Hen Ffynnon
i weld y wawr yn torri, wedi’r cwbwl.</p>

<p class='pindent'>Dene gychwyn. Roedd hi’n bur dwyll, ac heb
smic i’w glywed yn unman, ond ambell i dderyn
yn scrwtian ei adenydd yn y gwrych, ac ambell
ddafad yn cnoi ei chil wrth i ni ei phasio at yr Hen
Ffynnon. Fel y dringem at y ffynnon, yr oedd yr
awyr fel yn rhyw ddechre sgafnu, a’r llwybyr
trwy’r grug yn dwad yn gliriach.</p>

<p class='pindent'>“Hsht,” medde Huw, “Mae ene rywun wrth
y ffynnon.” Ymlaen â ni, ac wedi mynd i ymyli,⁠—</p>

<p class='pindent'>“Helo,” medde rhywun. Adnabu Huw ei lais,
ac adnabum inne’r un oedd yn llechu y tu ol iddo.
Mi gwelwn hi rhwng twyll a gole rhynga i a’r Foel
Ddu. Pwy oedden nhw ond Jinny Williams a’i
thad. Mi ddechreuodd Huw a’i thad ymgomio
am y sychter, a’r cynhaea a chant a mil o bethe
felly. Ac yr oedd Jinny a minne’n rhydd i ymgomio
fel y mynnem y tu ol iddyn nhw. Mi es yn nes ati,
ond y peth cynta a wnes i oedd chwysu’n ddiferol,
ac wedyn dechre rhynnu nes i fy nannedd guro’n
enbyd. Welsoch chi rioed bethe mor anodd ydi
gnethod i siarad efo nhw, pan ddaw’r tshans, heb
neb ond nhw a chithe. Mi ddechreues sgwenu
fy enw ar y ddaear efo blaen fy nhroed, a chyn
belled ag y gwelwn i dan fy nghuwch fod Jinny’n
gneud yr un peth. Mi godes fy mhen, ac ni welsoch
erioed ffasiwn beth. Roedd top ei phen hi’n union
ar gyfer pigyn y Foel Ddu, ac ni allech ddeyd ar
y funud prun ai sglein ei gwallt rhyngoch a’r gole
a welech chi, ynte ai yn yr awyr ei hun ar ben y
Foel yr oedd y lliw. Mi weles toc mai yn yr awyr
yr oedd o, ond roedd o’r un ffunud a’i gwallt hi
rhyngoch a’r gole. Weles i rioed mo’r wawr
o’r blaen yn yr ha,—y peth tebyca a welsoch chi
i wallt Jinny rhyngoch a’r gole ydi hi.</p>

<p class='pindent'>Ac yr oedd ei llygid yr un fath a gwaelod yr
Hen Ffynnon yn union, a’i chyrls fel tase nhw’n
gneud eu gore i guddio ei gwyneb.</p>

<p class='pindent'>Mi fentres ddeyd gair wrthi,⁠—</p>

<p class='pindent'>“Ydech chi’n leicio mafon duon?” medde fi,
gan gnoi ngwinedd wedi methu meddwl am ddim
arall i’w ddeyd.</p>

<p class='pindent'>“Ydw, ymhle mae nhw i’w cael?” medde hi.</p>

<p class='pindent'>“Does ene ddim,” meddwn inne, gan ddechre
gweld fy meddalwch. O achos mi weles y funud
honno mai peth gwirion oedd gofyn a oedd hi’n
leicio rhywbeth nad oedd gen i ddim ohono i’w
gynnyg iddi. Ac am hynny, roeddwn i’n teimlo
braidd fel ci wedi torri’i gynffon.</p>

<p class='pindent'>Yr hyn a wnaeth imi feddwl am y peth oedd
gweld walie y lle mae nhw’n alw’n “Sgubor Robert
Green,” yn dwad i’r golwg yn y pellter rhynga
i a’r awyr. Pwy oedd Robert Green fedrai ddim
deyd, ond ochre hen dŷ ydi’r Sgubor, a llond y
canol o goed mafon duon. Dene’r mafon goreu
yn y wlad, medden nhw, ond dydi’r bechgyn byth
yn mynd yno, am fod pobol yn deyd fod yno ysbryd.</p>

<p class='pindent'>Edrychodd Jinny arnai’n hir heb ddeyd dim,
fel tase hi wedi taro ar un meddal am y tro cynta
rioed. Edryches inne arni hithe heb fedru tynnu
ngolwg oddiarni. Dene su sydyn heibio inni,
a pheth oedd yno ond y gôg yn pasio dros ein
penne ni, ac yn disgyn ar y pren surion gwylltion
yn y pellter, rhwng Jinny a thoriad y wawr. Ac
er na weles i rioed mo’r wawr yn torri o’r blaen,
yn yr ha, fedrwn i ddim tynnu ’ngolwg oddiar
Jinny, i edrych arni hi a’r gôg. Dydio ddim yn
beth neis i chi dynnu’ch golwg oddiar eneth i
edrych ar rywbeth arall, a chithe’n siarad â hi,
hyd yn oed i weld y wawr yn torri, rhwng dau
a thri o’r gloch y bore, am y tro cynta rioed yn yr
ha.</p>

<p class='pindent'>Mi gofies am y gylleth a gefes i ar lawr y diwrnod
cynt, ac mi dangoses hi iddi. Mi rhoddes hi i’w
gweled yn ei llaw a dene fys cynta fy llaw chwith
i yn cyffwrdd am funud bach y bys agosa i’w bys
bach hi ar y llaw ddethe. Mi gynhygies fotwm
gloyw iddi hefyd, a gefes i ar lawr, a chadwodd
hwnnw ym mhoced ei brat. A bu tawelwch mawr,
fel y mae’r Beibil yn deyd.</p>

<p class='pindent'>Dal i siarad yn ddiddiwedd yr oedd ei thad
a Huw.</p>

<p class='pindent'>“Ydech chi <span class='it'>yn</span> leicio mafon duon?” medde
fi wedyn toc, gan fod eidïa newydd wedi fy nharo i.</p>

<p class='pindent'>“Ydw,” medde hithe’n ddihidio. Wedi ei
siomi’r tro cynta yr oedd hi, mae’n debyg.</p>

<p class='pindent'>“Mi wn i ymhle y mae’r rhai gore yn y wlad
pan ddaw hi’n amser,” medde fi.</p>

<p class='pindent'>“Ymhle?” medde hithe.</p>

<p class='pindent'>“Yn y fan acw, yn Sgubor Robert Green,”
medde finne, “ond eu bod nhw’n anodd i’w cael,
ac am hynny, ’chydig o’r bechgyn sy’n mynd yno.”</p>

<p class='pindent'>“O!” medde hithe, fel tase hi ddim yn gwrando.
Ond roeddwn i’n rhyw ddechre ennill nerth erbyn
hyn,—</p>

<p class='pindent'>“Mi a i yno i nol rhai i chi, os leiciwch chi,”
medde fi, dipyn yn fwy swil, o achos mi sylwes
yn sydyn ei bod yn goleuo’n gyflym.</p>

<p class='pindent'>“Olreit,” medde hithe, wedi swilio braidd ei hun.</p>

<p class='pindent'>“Ddowch chi efo fi?” medde fi, dan fy llais.</p>

<p class='pindent'>“Olreit,” medde hithe yn yr un dôn.</p>

<p class='pindent'>Ar hyn mi welai Huw rywun yn dwad at y ffynnon,
a dene fo a finne adre un ffordd, a Jinny Williams
a’i thad y ffordd arall.</p>

<p class='pindent'>Wel, yn wir, wyddwn i ddim ar draed pwy
oeddwn i’n cerdded. Ac ni fedrwn feddwl mynd
i’r ysgol bore drannoeth heb goler,⁠—</p>

<p class='pindent'>“Mam,” medde fi, y bore hwnnw, “hwyrach
fod yr inspector yn dwad i’r ysgol heddyw, ac y
mae eisio i bawb fod yn deidi. Fase hi ddim yn
well i mi fynd yno mewn coler?”</p>

<p class='pindent'>Mi drychodd mam arnai, fel taswn i ddim yn
gall,—“Coler!” medde hi, “bedi dy feddwl di,—wyt
ti’n mwydro?”</p>

<p class='pindent'>Mi fedres ei chael i ganiatau un i mi er hynny.
Doedd ene ’run imi chwaith, ond hen un i nhad,—coler
droi i fyny, a phigie iddi, ac yr oedd honno’n
rhyw dair modfedd yn rhy fawr. Honno a ges i,
ond bod mam wedi torri darn o’i thu nôl, gan fod
coler fy nghôt bron yn cuddio’r fan honno, a gwnio’r
ddau ddarn ynghyd yn bur deidi, a rhoi bach yn
fy nghôt y tu ôl, i’w fachu yn nhop y goler, i’w
dal o’r golwg.</p>

<p class='pindent'>Wel, mi es i’r ysgol yn y goler yma fore drannoeth,—ond
ddim yn y pnawn. Y peth cynta a wnaeth
Jinny Williams pan welodd hi fi, oedd codi ei
thrwyn arna i, fel tase hi rioed wedi ngweld i, a’r
gnethod erill yn chwerthin trwy eu bysedd bob
tro y pasient fi. A’r peth a wnai’r bechgyn oedd
tynnu eu capie a bowio i mi, a chadw draw yn lle
chware. Rhedent i fy nghyfarfod fel tase nhw
am chware. Safent yn sydyn,⁠—</p>

<p class='pindent'>“Dacw’r Prince of Wales yn dwad,” medde
nhw yn swil.</p>

<p class='pindent'>Tynnent eu capie, a bowient hyd lawr, ac aent
heibio ar flaene eu traed, gan ddeyd dan eu lleisie,⁠—</p>

<p class='pindent'>“Lle mae’r hen Nedw, tybed, na fase fo yn yr
ysgol?” “ ’Tydi’r Prince of Wales yn debyg
i Nedw?”</p>

<p class='pindent'>Daeth Wmffre ata i toc,—“Nedw,” medde
fo, “fel hen ffrynd, cymer gyngor gen i er dy les,
cadw’r goler ene adre.” A dene a wnes i. Daeth
Jinny heibio i mi wedyn y pnawn, a’i gwallt yn
chware yn y gwynt. Ac medde hi, rhwng ei chyrls,
wrth fy mhasio i,—“Cofiwch y mafon duon.”</p>

<p class='pindent'>Dene a wnaeth i mi fentro i le na bu’r un o’r
bechgyn erioed ynddo,—Sgubor Robert Green—i
nôl y mafon duon. A phen es i yno, mi weles
beth mor debyg i ysbryd, fel yr oedd pobol yn deyd,
nes y baswn i wedi dychrynnu i ffitie, onibai bod
Jinny efo mi yno.</p>

<p class='pindent'>Sôn am ddisgwyl, dene ddisgwyl, a disgwyl,
am i’r mafon duon ddwad ac aeddfedu. Yr oeddwn
i ar fentro i Sgubor Robert Green amdanyn nhw bob
dydd i Jinny, ond bod fy nghalon yn dwad rhwng
fy nannedd bob tro y meddyliwn am yr ysbryd.</p>

<p class='pindent'>Un diwrnod roeddwn i’n dwad heibio i’r Sgubor,
wedi bod yn hebrwng Robin bach Ty’n Llidiard,—dene’r
diwrnod y deydodd o ei fod wedi cyffwrdd
cyrlen i Jinny. Edrychai’r haul fel tase fo’n rhyw
hel ei hun at ei gilydd i fynd i lawr, a phwy a gyfarfyddwn
i’n dwad i ’nghyfarfod ond Jinny, fel
tase hi ar frys, ond rwy’n siwr mod i wedi ei gweld
yn codi oddiar ei heistedd oddiar garreg yn ochor
y ffordd pan ddois i i’r golwg.</p>

<p class='pindent'>“Nedw,” medde hi dan wrido, “ymhle y mae’r
mafon duon?”</p>

<p class='pindent'>“Rwan amdanyn nhw,” medde fi. “Ddowch
chi efo mi?”</p>

<p class='pindent'>“Do i,” medde Jinny.</p>

<p class='pindent'>Ac i mewn â ni i Sgubor Robert Green,—y fi
yn gynta i sathru’r coed mafon. Roedd yn rhaid
dringo darn o wal, a llusgo Jinny ar fy ol. A dene
ddechre hel. Welsoch chi rioed fafon tebyg. Heliai
Jinny nhw oddiar lawr, a minne’n dringo’r walie,
ac yn eu hel i fy nghap, ac yn dwad â chapeidie
iddi hi. Dene’r munude difyrra aeth dros fy mhen
erioed, ac wedi anghofio popeth am yr ysbryd.
Dringes i ben un o’r hen ffenestri, a’r llwyn mafon
yn pwyso. Trois i weiddi ar Jinny, ond dene lle
roedd hi â’i phwyse yn erbyn y wal yr ochor bella,
yn rhythu i’r gornel dan y llwyn yr oeddwn i uwch
ei ben o, a’i gwyneb fel eira, ac yn edrych fel tase
hi wedi fferru. Beth oedd yno’n eistedd ar garreg,
yng nghornel yr hen Sgubor, wedi ei gwthio’i
hun dan gysgod y llwyn mafon duon, a hwnnw’n
gwasgu arni, ac yn ei sgryffinio, ond hen hen wraig,
digon hen i fod yn nain i nhad. Roedd hi â’i
phen rhwng ei dwylo, a’i phenelinoedd ar ei phenneglinie,
yn crio’n ddistaw. Codes y gangen yn
uwch, i gael golwg gwell, rhag ofn mai breuddwydio
yr oeddwn i. Cododd yr hen wraig ei phen, a
gwelodd fi. “O! Willie bach, ac rwyt ti wedi
dwad o’r diwedd,” medde hi,—“lle buost ti,
machgen i, mor hir, a dy fam yn dy ddisgwyl
di ddydd a nos.” Neidies i lawr, a rhuthrodd
hithe i fy llaw i, a gafaelodd yn dyn ynddi.</p>

<p class='pindent'>“Ddaru nhw dy frifo di’n arw wrth drwsio dy
ben di?” medde’r hen wraig. “Gad imi gusan,
Willie bach.” A gwenodd arnai’n dyner, dyner.
Rhoddodd ei llaw am fy ngwddw, a chusannodd
fi. Fedrwn i ddim yn fy myw feddwl am ei rhwystro,
ond o ran hynny, roedd hi reit lân.</p>

<p class='pindent'>“Mi feddylies y cawn i di yma,” medde hi,
“dyma’r lle y brifest ti dy ben, yntê? Ydi’r
dolur yn fawr, ’machgen i? Yn y fan yma roeddet
ti pan ddisgynnodd y garreg, yntê?” Chwiliodd
fy mhen yn ysgafn. “Wel,” medde hi toc,—“mae
o wedi mendio’n iawn,—a nhwthe’n deyd
fod y garreg wedi d’ orffen di! Ond choelie dy
fam monyn nhw, ’machgen i. Ac rydwi wedi
chwilio amdanat a chael dy fwyd yn barod bob
dydd, Willie bach, er pan est ti i ffwrdd. A mynd
â ti i’r gwledydd pell i dy fendio ddaru nhw?”
A thynnai ei llaw yn ysgafn yn ol a blaen trwy
fy ngwallt, o hyd, o hyd.</p>

<p class='pindent'>“Lle cest ti’r eneth bach yma, Willie?” medde
hi, “mae hi fel shou o bropor,—feder hi siarad
Cymraeg?”</p>

<p class='pindent'>“Na feder,” medde fi, a dene’r gair cynta a
ddaeth dros fy ngwefus. Ac roedd o’n wir, o achos
fedre Jinny ddim, am y byd, ddeyd gair mewn
unrhyw iaith. Dal i sefyll yr oedd hi, yn erbyn y
wal, yn edrych fel yr angel ar garreg fedd y Plas,
ond bod ei gwallt am ei gwyneb yn deyd na fedre
hi fod yn neb ond Jinny.</p>

<p class='pindent'>Daliai’r hen wraig i edrych yn fy llygid, dan wenu
a rhwbio fy llaw rhwng ei dwylo,—“Wel, Willie,”
medde hi, toc, “tyrd, ’machgen i, mae dy fwyd
yn oeri. Ac mae hi’n dechre twllu.” A dene
hi’n gwthio trwy’r coed mafon heb feddwl am y
sgryffinio, a finne’n ei llaw. Cyffyrddes law Jinny
wrth basio. Deffrodd hyn hi, a medrodd ei hysgwyd
ei hun yn ddigon i gychwyn ar fy ol.</p>

<p class='pindent'>Wedi dwad yn fwy i’r gole, trodd yr hen wraig
i gael ailolwg arna i,—“Rhosa di, Willie,” medde
hi, “nid dyma’r siwt oedd gennyt ti’n cychwyn
oddicartre’r diwrnod hwnnw?” Edrychodd yn
fanylach,—a hanner neid oddiwrtha i. “Na,”
medde hi, “nid Willie bach wyt ti wedi’r cwbwl.
Pwy wyt ti, dywed? Ai Edward y Wern?”</p>

<p class='pindent'>Roedd hi’n mynd yn dwllach o hyd. Edward
y Wern oedd enw ’nhad, medde fo, pan oedd o’n
fachgen. A digalon ydi cael eich camgymeryd
am eich tad o flaen geneth.</p>

<p class='pindent'>“Wel, Edward,” medde hi, â’i gwyneb fel y
galchen, ond y gwaed oedd arno,—“ti oedd efo
Willie pan frifodd o’n tê? Frifodd o’n arw,
Edward bach?”</p>

<p class='pindent'>Dechreuodd holi ynghylch brodyr a chwiorydd
’nhad, sy’n hen bobol,—ond fel plant y sonie hi
amdanyn nhw. Edrychodd arnai’n hir, a minne
arni hithe, a Jinny arnom i’n dau, fel tri mudan.
Yn hollol sydyn beichiodd grïo,—“Na,” medde hi,
“wyddan nhw ddim byd am Willie bach, dim
byd, dim byd.” Gollyngodd fy llaw, fel tase hi’n
lwmp o dân, ac yn ol â hi trwy’r coed mafon duon,
a’r rheini’n ei sgryffinio i’r byw, heb iddi wybod,
ac eistedd ar y garreg danyn nhw, yng nghornel
y Sgubor, a rhoi’i phen wedyn rhwng ei dwylo.</p>

<p class='pindent'>I ffwrdd â Jinny a fi ar sgruth nes cyrraedd
Coed y Felin,—wedyn, sefyll. “Rwan,” medde
fi, “am siarad yn iawn â hi.” Ond choeliech
chi ddim mai’r cwbl fu rhyngom oedd hyn. Mi
godes fy mhen i siarad, a dene Jinny’n codi’i
phen, ac edrych i fyw fy llygid i. Ac er bod fy
ngwefuse’n agored, wnaen nhw symud dim yn ol
nac ymlaen. Roedd y gwrid a gafodd trwy redeg,
neu rywbeth, yn rhywbeth na fedrech siarad dim
yn ei olwg. Gwyrodd Jinny ’i phen, a dechre
sgwenu’i henw efo’i throed, fel wrth yr Hen Ffynnon.
Fedrwn inne ddim peidio â dechre gneud yr un peth.
Beth wnai’r hen bobol, tybed, oedd heb ddysgu
sgwenu, ar adeg fel hyn? Dyma’r adeg y mae
hi’n fantes bod dyn wedi cael tipyn o ysgol.</p>

<p class='pindent'>Mi lwyddes o’r diwedd i ddeyd gair, ond ddaru
Jinny ddim ond gwrido, ac edrych arnai, fel taswn
i’n un oedd wedi achub ei bywyd hi,—a chychwyn
adre. Mi arhoses nes gweled ei bod bron cyrraedd
eu tŷ nhw’n ddiogel, ac wedyn fel awel â fi, wedi
chwysu cyn cychwyn.</p>

<p class='pindent'>“Ymhle y buost ti mewn difri, Nedw?” medde
mam.</p>

<p class='pindent'>“Yn hebrwng Robin bach Ty’n Llidiard,” medde
fi. Sonies i ddim am y peth mae nhw’n alw’n
“ac felly mlaen.”</p>

<p class='pindent'>Fedrwn i fwyta fawr o dê, ac yr oedd mam yn
bur bryderus.—“Fuost ti ddim yn hel mafon
duon?” medde hi,—“mae dy geg di’n ddu.”</p>

<p class='pindent'>“Dipyn bach,” medde finne. A dene’r ’gom i gyd.</p>

<p class='pindent'>Ar amser swper deydodd nhad wrth mam,—“Mae
nhw wedi ffeindio’r hen Fetsen Jenkins unweth eto.”</p>

<p class='pindent'>“Yden?” medde mam.</p>

<p class='pindent'>“Yden,” medde fo. “Jones y Plismon a’i
daliodd hi’r tro yma yn edrych allan trwy un o
dylle ffenestri Sgubor Robert Green, ac yn gweiddi
‘Willie,’ â’i gwyneb yn waed i gyd.”</p>

<p class='pindent'>“Pwy ydi honno?” medde fi, yn wylltach nag
y dylwn i. Ddeydodd neb ddim am dipyn,—“Hwyrach
mai’r ysbryd welson nhw, ’nhad,”
medde fi, â fy ngwyneb yn rhyw ddechre gwynnu
er fy ngwaetha.</p>

<p class='pindent'>“Nage,” medde mam,—“does ene’r un ysbryd.”</p>

<p class='pindent'>“Pwy ydi Betsen Jenkins?” medde fi.</p>

<p class='pindent'>“Wel,” medde nhad yn ara, “hen wraig ydi
hi o’r ochor arall i’r Foel Ddu. Mae hi’n crwydro’r
wlad ar adege, er pan ydwi’n cofio, bron. Roedd
ganddi fachgen unweth, tua’r un oed â fi, o’r enw
Willie. Mi lladdwyd o wrth hel mafon duon yn
Sgubor Robert Green.” Ond mi gadwodd ’nhad y
gweddill o’r stori—ei fod o efo Willie ar y pryd—iddo
fo’i hun.</p>

<p class='pindent'>Rhyw bigo’i bwyd ac edrych yn syn oedd mam.
Toc, mi welwn ddeigryn yn hel i gornel ei llygad,—“Nedw,”
medde hi, “nei di addo un peth i dy
fam?” Dydi hi byth yn deyd “i dy fam,” ond
pan fydd rhywbeth go anodd i’w neud yn dwad.</p>

<p class='pindent'>“Bedi hwnnw?” medde fi.</p>

<p class='pindent'>“Peidio byth â mynd i Sgubor Robert Green,
’machgen i, i hel mafon duon,” medde hi. Yna
trodd ei gwyneb i ffwrdd, gan dynnu ei llaw trwy
’ngwallt i yn ara ac ysgafn,—peth nad ydwi ddim
yn cofio ei gweld yn ei neud o’r blaen. Wedyn
mi drychodd yn hir i’r gwagle. Yna mi drychodd
yn rhyfedd ar nhad, fel tase hi’n gweld trwyddo
fo i’r ochor arall, ac roeddwn i’n meddwl fod golwg
braidd yn euog arno.</p>

<p class='pindent'>Y ffordd y gofynnodd mam i mi, a wnaeth i
mi ryw feddalu ac addo. Ond beth petae Jinny’n
gofyn imi fynd? Rydw i a hi’n dal yn ffrindie
mawr, o achos mae ene un peth na ŵyr neb ar
wyneb y ddaear amdano, ond hi a fi. A dene
sy’n gneud ffrindie.</p>

<div><span class='pageno' title='54' id='Page_54'></span><h1>VI.—’RHEN NEDW.</h1></div>

<p class='pindent'>Rhaid mod i’n hen, yn hŷn na John Huws,
y Groshiar, a fo ydi’r dyn hyna’r ffordd
yma. Mae o’n byw wrth y Felin, a dyn
dall ydio, a does gyno fo ddim gwallt, ond tipyn
bach o beth rhwng du a gwyn yn hongian, fel
cynffon chwiaden ar law, o’r tu ol, ac mae’i groen
o’n felyn, ac yn crychu fel swigen mochyn ar ol
iddi sychu wedi ichi fethu ei chwthu hi’n iawn, ac
y mae’i wiscars o rhwng du a gwyn, ond y stripie
melyn sydd dan ei geg o.</p>

<p class='pindent'>Roeddwn i yn y capel nos Sul dwaetha, ac yn
teimlo reit dedwydd yno, fel roedd pethe’n bod.
Waeth gen i pwy fydd yno’n pregethu ar Nos
Sul, mi rydwi’n gyfforddus iawn yno, os bydd
y bleinds i lawr, a’r darn crwn o’r ffenest o’u tucha
nhw’n ddu, a’r lampie a’r canhwylle’n ole. Mae’n
well gen i’r capel ar Nos Sul yn y gaea, na’r ha.
Dydi John Huws chwaith ddim yn edrych mor
hyll yr adeg honno. Yn wir, mae’r hen bobol
yn y sêt fawr i gyd yn edrych yn neis, yn canu
ei hochor hi, a phob un ond John Huws yn cau
eu llygid. Eu hagor nhw y mae o, er ei fod o’n
ddall bost.</p>

<p class='pindent'>Pan oedden ni’n canu nos Sul dwaetha, yn y
cyfarfod gweddi—wel, doeddwn i ddim yn canu
fy hun, cnoi nghadach poced oeddwn i,—roeddwn
i’n edrych ar yr hen ddynion yma, ac yn deyd
yn ddistaw, wrth edrych ar bob un ohonyn nhw
yn ei dro, “rydwi’n hŷn na thi, a thithe, a thithe,
a thithe,” nes mynd drostyn nhw i gyd. Wn i
ddim ydech chi’n teimlo weithie fel tasech chi
wedi bod yn y byd yma rioed,—rydwi’n teimlo
felly weithie, yn hen, hen iawn, a’r adeg honno
tydi Mynydd y Foel ddim yn hen, na’r afon bach
dan tŷ, na hyd yn oed Plas Bodidwal. Ac mae’r
cwbwl yn hŷn o lawer na taid, medde nhad, ac
mae nhad yn hen ddyn, agos i ddeugien oed,
medde fo. Ar ol bod yn chware ar ffordd Mynydd
y Foel, ac i Wmffre, a Jac Ty’n y Wal, a Morus
yr Allt, fynd adre a ngadael inne fy hun, rydwi
weithie’n teimlo mod i’n hen. Rydwi’n chware
efo’r Foel a’r afon bach, fel tase nhw’n blant.
Wrth gwrs, dydi’r Foel ddim yn rhedeg o gwmpas
efo fi run fath a’r afon, mae hi’n llonydd, fel Isaac
’y mrawd bach, pan fydd Wmffre a fi a fynte’n
chware. Eistedd yn llonydd mae Isaac, fel y
byddwn ni’n deyd wrtho fo, ond mae o’n chware
er hynny. Felly y mae’r Foel, yn eistedd yn
llonydd, a’r afon bach a finne’n rhedeg a chwerthin.
A faswn i ddim yn medru meddwl am John Huws
y Groshiar yn chware efo nhw. Mae nhw’n hŷn
lawer na John Huws, medde nhad, a rywsut fedra
i ddim meddwl y base fo’n medru eu dallt nhw.
Ac wedi i mi fod yn chware efo nhw, rydwi’n edrych
ar nhad a mam, fel mae nhw’n edrych arna i bob
amser, yn rhywun i’w ordro o gwmpas.</p>

<p class='pindent'>Fi sy’n clymu tei nhad ar fore Sul, feder o ddim
clymu’r pethe ffasiwn newydd yma, ac os bydda
i wedi bod yn chware efo’r afon bach dan tŷ a’r
Foel, nos Sadwrn, rydwi fel taswn i eisio deyd
wrtho fo am ofalu bod yn fachgen da yn y capel,
a pheidio bwyta fferins, a chnoi ei gadach poced,
fel mae nhw’n deyd wrthym ni. Mi ddeydes
hynny wrtho fo unweth, heb feddwl, a chlywsoch
chi rioed fel roedd o a mam yn chwerthin, nes
siglo a gwasgu eu hochre. Meddwl oedden nhw mai
smalio oeddwn i, a finne’n cochi at fy nghlustie
pan weles i be ddeydes i, ac, wrth gwrs, doedd dim
i’w neud ond cymyd arna mai nhw oedd yn iawn.
Dydwi ddim wedi deyd y pethe yma wrth neb,
hyd yn oed wrth Wmffre nghefnder, rhag ofn iddyn
nhw chwerthin am fy mhen i, a meddwl nad ydwi
ddim yn gall, ac os unweth y gneiff y bechgyn
feddwl nad ydech chi ddim yn gall, wel, mae hi’n
amser i chi adael yr ysgol, neu gael glasenw, a
dydwi ddim ond deg oed eto.</p>

<p class='pindent'>Ond, yn wir, rydwi’n teimlo’n rhyfedd weithie.
Dene’r hen dderwen fawr, yn y coed mae nhw’n
alw’n Nyrs<a id='r6'/><a href='#f6' style='text-decoration:none'><sup><span style='font-size:0.9em'>[6]</span></sup></a> Goed Llus, mae hi â thwll digon maint
ynddi i chi gadw picnic ynddo fo, a dydi John Huws
y Groshiar ddim yn ei chofio hi’n cael ei phlannu,
medde fo wrth lot ohonom ni oedd yn ei holi yn ei
chylch; ond pan oeddwn i yn y Nyrs, y diwrnod
o’r blaen, ar fy mhen fy hun, mi roddes fy mreichie
amdani i’w chusannu,—roeddwn i’n teimlo’n gymint
o ffrindie efo hi. Rywsut, dydwi ddim yn leicio’r
coed ifinc, dyden nhw ddim yn cofio dim byd,
ond rhaid fod y dderwen yn cofio pethe sydd wedi
digwydd ers talwm, cyn i John Huws gael ei eni,
ac rydw inne’n eu cofio nhw, weithie, pan fydda
i ar fy mhen fy hun. Mae’n well gen i ’r dderwen
yma na’r un sydd wrth bont y Llan, am ei bod
hi’n fwy unig.</p>

<p class='pindent'>Dene’r hen dwmpath wrth odre’r Foel, yn ymyl
Bedd y Porthmon, a’r afon bach yn rhedeg heibio
iddo fo. Mae ene borthmon wedi ei gladdu yn y
fan honno. Ystalwm iawn, medde nhad, roedden
nhw’n pedoli gwartheg, gwartheg cofiwch, nid
cyffyle, yn y dolydd, ac yn eu cerdded nhw i Loeger,
a’r porthmyn ar gefne eu cyffyle yn eu gyrru nhw,
ac yn dwad yn ol efo llond pob man o arian. Wel,
mi ddaru lot o ddynion oedd yn cyfarfod yn y
“<span class='it'>Black Crow</span>” fynd i gyfarfod un porthmon,
a’i ladd o, a chymyd ei geffyl a’i arian oddiarno,
a rhedeg i ffwrdd o’r wlad, na welodd neb byth
monyn nhw, wedi ei gladdu o yn gynta yn y bedd
yma, yn ymyl yr hen dwmpath. Roeddwn i’n
pasio’r hen dwmpath un pnawn Llun, y gaea
dwaetha, wrth ddwad o’r ysgol. Ryden ni’n byw
ymhell o’r ysgol, ar odre’r Foel, a does dim eisio
i chi gario grug i gynnu tân yn ein tŷ ni, dim ond
mynd i dop y Foel, a thynnu baich na feder dyn
mo’i gario fo, ac wedi ei rwymo, rhoi cic iawn iddo.
Welsoch chi rioed fel y mae o’n rowlio i lawr, ac
yn neidio tros y gwrych i’r ardd.</p>

<p class='pindent'>Mae ene dwll yn y twmpath, i lawr o’r golwg,
dipyn yn llai na thwll gwningen, ac roedd hi’n
dechre nosi’r pnawn yma, pan oeddwn i’n pasio,
ond fedrwn i ddim peidio aros i orwedd ar y twmpath,
i edrych i mewn i’r twll, ac yr oedd yr afon
bach yn rhedeg wrth fy nhraed i, ac yn cadw sŵn
fel arfer. Mi ddalies i edrych i’r twll yn hir, heb
weled dim byd, nes mynd i deimlo’n drymllyd.
Mi feddylies toc mod i’n gweled gole’n symud yn
ei waelod o, heb fod yn ddim mwy na gole pry
gole. Wrth imi ail edrych, mi welwn rywbeth fel
pry yn dwad i fyny’r twll, gan godi un goes, a dal
cannwyll fechan, fechan, â’i droed. Roedd arnai
dipyn bach o ofn i ddechre, ond rywfodd roedd
arnai awydd mawr hefyd gwybod be oedd y pry
rhyfedd yma.</p>

<p class='pindent'>Pan ddaeth o i geg y twll, mi ddalies fy llaw, ac
mi gamodd i’m llaw i, gan ddal y gannwyll o hyd
â’i droed. Mi geisies chwythu’r gannwyll, ond pan
ddaru mi hynny, neidiodd oddiar fy llaw i, a safodd
ar lawr, a dyma fo’n chwyddo, ac yn chwyddo,
ac yn chwyddo, nes bod mor fawr a nhad, a be oedd
o ond hen ddyn. Wel, mi ddychrynnes dipyn,
a phan welodd o fi felly, chwerthodd dros y wlad.
“D’wyt ti ddim yn fy nabod i, rhen Nedw?”
medde fo. “ ’Rhen Nedw” mae Wmffre’n fy
ngalw i hefyd, pan fyddwn ni’n fwy nag arfer
o ffrindie.</p>

<p class='pindent'>Yr oedd rhywbeth mor gynnes yn chwerthin
yr hen ddyn, nes imi benderfynu mynd yn nês
ato. Roeddwn i’n ei nabod o’n iawn, ond fedrwn
i yn fy myw gofio ar y funud pwy oedd o. Roedd
o’n dawnsio mor ysgafn fel y cynhygies i chware
efo fo. “Ddim heno,” medde fo, “mynd i’n
gwlâu mae’r hen wraig a finne—edrych i’r twll.”
Mi edryches wedyn, a’r hen ddyn yn dal y gannwyll
imi, a gwelwn bry arall yn dwad ohono fo. Dalies
fy llaw i’r pry hwnnw hefyd, ac mi ddaeth arni
hi. “D’wyt ti ddim yn ei nabod hi?” medde’r
hen ddyn,—“edrych di’n iawn rwan.” Wrth imi
ddal i edrych, mi chwyddodd y pry hwnnw hefyd,
a be welwn i o mlaen i, ond hen wraig yn chwerthin
mor lawen a’r hen ddyn. “Wel yr hen Nedw!”
medde hi, gan daflu ei breichie am fy ngwddw i,
a ’nghusannu nes bod bron imi golli ngwyneb.
Ac er nad ydwi byth yn leicio’r hen gusannu yma,
roeddwn i wrth fy modd, a doedd neb yn edrych.
Fedrwn i neud na rhych na gwellt ohonyn nhw,
er na fues i rioed yn fwy wrth fy modd efo neb.
Roedden nhw’n nallt i rywsut yn well na hyd yn oed
nhad a mam, ac mi ddechreues ddeyd pethe wrthyn
nhw, nad oeddwn i ddim wedi meiddio eu deyd
hyd yn oed wrth Wmffre.</p>

<p class='pindent'>“Wel,” medde’r hen ddyn, “mae’n gamp iti
ddeyd pwy yden ni er ein bod ni’n gymint o ffrindie.”</p>

<p class='pindent'>Be ddeydwn i’n te, ond nad oeddwn i ddim yn
cofio? Plygodd yr hen ddyn ata i nes mod i’n
clywed ei wynt o’n gynnes ar fy ngwddw, a deydodd
yn ddistaw, tan edrych o’i gwmpas,—“Enaid y
Foel ydw i, ac Enaid yr afon bach dan tŷ ydi
hithe.” Roeddwn i’n methu dallt am funud be
oedd o’n feddwl, ond mi gofies fod y pregethwr
y nos Sul cynt wedi deyd stori am enaid rhyw
fachgen bach yn mynd i ffwrdd, gan ddeyd be oedd
enaid, pan oeddwn i’n edrych ar y darn ffenest
crwn oedd mor ddu uwch ben y bleind, er mwyn
gweled fase ne rywbeth yn edrych trwyddo fo
o’r tuallan. Ac mi ddalltes yr hen ddyn yn syth.
Roedd o’n mynd i ddeyd rhywbeth arall, ond dyma
lais rhywun yn hanner nadu y tu ol i mi. Trois
i edrych, ac er fy syndod, roedd hi’n dwyll fel y
fagddu, ond fod rhyw ole bach yn dwad o’r pellter,
a phwy glywn i’n gweiddi f’enw i ond mam. Dwad
yr oedd hi i edrych amdana i efo lantar. Roedd
hi’n falch o ngweld i, a minne’n falch o’i gweld
hithe hefyd, gan ei bod mor dwyll, a’r hen ddyn
a’r hen wraig, erbyn hyn, wedi mynd. Ond welsoch
chi rioed mor ifanc roedd hi’n edrych. Ddeydes
i ddim am fy ffrindie wrthi: gwyddwn na fase
hi ddim yn dallt, ac y base hi’n mynd i nadu wrth
feddwl fod rhywbeth o’i le arna i,—mod i’n deyd
anwiredd, neu ddim yn gall. Mae Isaac yn methu
dallt y pethe sy’n mynd rhwng Wmffre a fi, a pheth
diflas ydi ceisio sbonio pan na bydd pobol yn dallt,
a fase mam ddim gwell. Eis i ngwely reit gynnar
y nosweth honno, a hynny ohonof fy hun. Rywsut
roedd nhad a mam yn siarad am bethe anniddorol
iawn i mi, wedi ymgom yr hen ddyn a’r hen wraig,
fel y mae Winnie ac Isaac, pan fydd Wmffre a
fi’n chware. Babi ydi Winnie, a dydi hi ddim yn
ddwyflwydd eto, a chofiwch mod i’n ddeg.</p>

<p class='pindent'>Ond y nosweth ryfedda oedd honno pan oedd
modryb Ann yn sâl, a minne’n gorfod mynd i
dŷ cipar Bodidwal i chwilio am wningen i neud
potes iddi hi, fel roedd y doctor yn deyd. Plas
Syr Hugh ydi Bodidwal, a dydi Syr Hugh ddim
yno ers tro. Dydi’r Plas ddim digon maint iddo
rwan, medde’r cipar. Mae o wedi cael ei godi
gan y llywodraeth, ac mae’r llywodraeth wedi
ffeindio lle iddo fo fyw yn Lloeger, medde’r cipar,
mwy o lawer na Bodidwal. Wedi cael ei neud
yn fancrafft,<a id='r7'/><a href='#f7' style='text-decoration:none'><sup><span style='font-size:0.9em'>[7]</span></sup></a> neu rywbeth fel ene mae o, a’r cipar
sy’n edrych ar ol Bodidwal rwan, ac yn byw yn
ymyl. Roedd Syr Hugh eisio mynd i’r Senedd
unweth, ac roedd yn rhaid i bawb fotio er mwyn
iddo gael mynd yno, a daeth y cipar o gwmpas
y tai i ddeyd os gwnai pobol fotio iddo, y cawsen
nhw wningen am ddim, dim ond gofyn, ac mi
fotiodd f’ewyrth John iddo,—dydi nhad ddim yn
hidio am wningod, medde fo. Dyn clên iawn ydi
Syr Hugh. Mi roddodd pawb oedd gan fflagie
rai i fyny, pan aeth o i’r Senedd, ond doedd gennym
ni run fflag, medde mam. Doedd pobol ddim
mor llawen ag y basech chi’n disgwyl pan gafodd
o’i godi’n fancrafft. Dydwi ddim yn meddwl fod
pobol yn meddwl cymint ohono fo rwan ag y buon
nhw.</p>

<p class='pindent'>Pan oedd modryb Ann yn sâl, a’r doctor yn deyd
y base potes gwningen yn ardderchog iddi hi, mi
es, ar ol tê un nosweth, dros f’ewyrth at y cipar,
i ofyn am un, gan nad oedd Wmffre gartre. Y
mae tŷ’r cipar yn y coed, dipyn oddiwrth Bodidwal,
ac y mae’n rhaid i chi fynd drwy goed, ac wedyn
heibio Bodidwal, ac wedyn drwy goed, i fynd yno.
Roedd hi’n dechre twllu pan oeddwn i’n cychwyn,
ac mae ene lofft wedi ei chloi ym Modidwal na
fu neb erioed ynddi hi, ac mae gwaed ar y wal,
medde nhw. A deyd y gwir i chi, roedd arna i
ofn mawr wrth fynd drwy’r coed cyn dwad at
y Plas, a phan roddodd rhywbeth sgrech yn y coed,
meddylies fod fy nghap ar fy mhen i fel tase fo
ar dop gwrych, fel yr oedd fy ngwallt i’n codi.
Roedd hi cyn dwlled a’r fagddu, ac roeddwn i
braidd yn falch o hynny weithie, ac yn cerdded ar
flaene nhraed, ond er fy syndod, fel roeddwn i’n agoshau
at Fodidwal, roedd hi’n mynd yn oleuach o hyd.</p>

<p class='pindent'>Rhaid i chi fynd heibio ffrynt y Plas i dŷ’r cipar,
ac ar wal y ffrynt, uwchben y ffenestri, ffenestri
bychin duon, mae ene rês o hen wynebe cerryg.
Mae ene un efo trwyn smwt, a’r llall wedi colli’i
glust, a’r llall efo clustie ci, a’r llall heb ddim ond
un llygad. Penderfynes na chodwn i mo mhen
i edrych arnyn nhw, y rhedwn i heibio iddyn nhw
fel y gwynt, o achos mi fum i ac Wmffre’n lluchio
cerryg atyn nhw fwy nag unweth wrth basio’r
Plas, a neb gartre, a dydwi ddim yn siwr nad ni
a roddodd drwyn smwt i’r un sydd hefo un rwan.
Ond er imi benderfynu, fedrwn i ddim yn fy myw
beidio edrych. Pan godes i mhen roedd hanner
ucha’r Plas yn reit ole, a’r penne i gyd yn y golwg,
a’r cynta yr edryches i arno oedd yr un efo un
llygad. Wedi edrych arno am funud, fedrwn i
ddim yn fy myw dynnu fy llygid oddiarno, ac yn
wir i chi, be wnaeth o ond wincian arna i efo’r
llygad dall. Roedd o mor ddoniol, fel na fedrwn
i ddim peidio chwerthin, ac mi anghofies fod arnai
ofn. Dene fo’n wincian â’r llygad arall, ac yn
crychu ei dalcen yn ol a blaen, fel y bydd nhad
yn ei chrychu pan fydd arno eisio i Winnie weld
ei gorun o’n ysgwyd, ac yr oedd y gole ar y Plas
yn dwad yn is i lawr o hyd. A be feddyliech chi,
dyma’r gwyneb un llygad yma allan o’r wal, ac yn
dwad ata i,—dim ond pen, ond roedd o’n wincian
ac yn gwenu, fel na fedrwn i neud dim ond chwerthin.</p>

<p class='pindent'>“Wel, rhen Nedw,” medde fo, “ai ti wyt ti,
dywed? Pwy fase’n meddwl dy weld di’n y fan
yma, er mod i wedi colli un llygad wrth chwilio
am danat ti.—Tyrd i lawr, Owen,” medde fo wrth
y gwyneb oedd wedi torri ei glust. A dene’r gwyneb
hwnnw i lawr.</p>

<p class='pindent'>“Paffiwr ofnadsen ydi Owen yma,” medde fo,
“fo laddodd y Sais mawr hwnnw yr wsnos dwaetha,
a fi claddodd o. Mi claddes o ar ei eistedd. Fedrodd
y Sais neud dim i Owen ond torri ’i glust o.”</p>

<p class='pindent'>“Paid a lolian,” medde Owen, “mae chwaneg
o baffio i fod.”</p>

<p class='pindent'>Trodd ata i. “Faset ti ddim yn leicio’n helpio
ni?” medde fo wrtha i. “Rwan, tyrd yn dy
flaen,—ac yn ol a blaen yr aethom ni ein tri am
hydoedd,—y ddau ben un bob ochor imi, a minne’n
martshio yn y canol rhyngddyn nhw, nes berwi
o chwys, a’r penne erill yn ein gwylio ni a gweiddi
hwrê. A doeddwn i’n gweld dim yn od o gwbwl
yn y penne heb ddim cyrff yma. Mi anghofies
bopeth am y wningen a phawb, dim ond disgwyl
gweld sowldiwrs diarth yn codi eu penne dros y
graig oedd ar ochor y Plas. Mi wyddwn mai
Owen Glyn Dŵr oedd y pen cyfa yma, o achos
roedd y scŵl wedi deyd wrthym ni. Be feddyliech
chi o feddwl eich bod chi’n byw yn oes Glyn Dŵr?</p>

<p class='pindent'>“Helo,” medde rhywun o’r tu ol inni.</p>

<p class='pindent'>“Dene nhw’n dwad!” medde fi, gan droi mhen,—a
phwy oedd yno ond y cipar. Trois yn ol i
edrych ar y penne, ond roedden nhw yn eu lleoedd
ar y wal, heb symud dim o gwbwl, yn edrych dros
y coed, yng ngole’r lleuad.</p>

<p class='pindent'>Wyddwn i ddim yn iawn ar y dechre lle roeddwn
i, ac yr oedd y cipar yn edrych yn od arna i. “Be
haru ti, dywed?” medde fo, “yn rhedeg o gwmpas
yng ngole’r lleuad yn y fan yma, yn lle bod yn
dy wely?” A dene’r adeg y cofies i mai bachgen
oeddwn i, ac nid sowldiwr, ac fod gen i dad a mam.
Mi ddeydes fy stori wrtho, pan oedd o ar fin gafael
yng ngholer fy jeced i. A phan glywodd o enw
f’ewyrth John, newidiodd ei wêdd, a daeth yn
ddyn neis. “Tyrd efo mi,” medde fo. Wel
roeddwn i’n synnu ato fo’n siarad braidd yn chwyrn,
heb ddeyd “os gweli di’n dda,” wrth un oedd
gymint hŷn na fo, ond ddeydes i ddim byd. Waeth
i chi heb ddeyd pethe fel hyn wrth gipars. O
ran hynny, fedrwn i ddim deyd yr hanes wrth
nhad a mam chwaith, pan oedden nhw’n synnu
lle bum i mor hir, ac wedi bod yn anesmwyth,
medde nhw, a nhad ar fin cychwyn i edrych amdana
i. Ond yn wir yr oedden nhw’n edrych yn ifanc
yn ymyl Owen a’r gwyneb un llygad hwnnw.</p>

<p class='pindent'>Ydech chi’n teimlo’n hen weithie, deydwch,
ac yn fwy cyfforddus efo pobol oedd yn y byd
yma ers talwm iawn, nag efo neb arall? Fydda
inne ddim yn teimlo felly, chwaith, o ran hynny,
ond pan fydda i ar fy mhen fy hun.</p>

<hr class='footnotemark'/>

<div class='footnote'>
<table summary='footnote_6'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f6'><a href='#r6'>[6]</a></div>
</td><td>

<p class='pindent'>Nyrs—<span class='it'>Nursery</span>, llwyn mamaeth.</p>

</td></tr>
</table>
</div>

<div class='footnote'>
<table summary='footnote_7'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f7'><a href='#r7'>[7]</a></div>
</td><td>

<p class='pindent'><span class='it'>Bankrupt.</span></p>

</td></tr>
</table>
</div>

<div><span class='pageno' title='64' id='Page_64'></span><h1>VII.—EOS Y WAEN.</h1></div>

<p class='pindent'>Ddisgwyliodd Wmffre a fi rioed gymaint am
ddim ag a wnaethom ni am nosweth y Majic
Lantar, a chawsom ni rioed ein siomi gymaint
mewn dim. Mi fase’n siom hollol onibae am un
llygedyn yn y diwedd. A hynny am ddau reswm.
Y rheswm cynta oedd Daniel Williams, Eos y
Waen, ac mi soniaf am y llall yn nes i ddiwedd y
stori,—mi drodd hwnnw’n dipyn o fendith i ni.</p>

<p class='pindent'>Does arnom ni’r bechgyn ddim ofn neb yn yr
ardal i gyd ond Daniel Williams, Eos y Waen. Ac y
mae o’n llwyddo i ddwad ar ein traws ni ymhobman,
hyd yn oed yn y lleoedd mwyaf annhebyg, fel y
cewch chi weld.</p>

<p class='pindent'>Os sibryda rhywun pan fyddwn ni ar ganol chware
fod Daniel Williams, Eos y Waen, yn dwad, dene
ddigon. Diflanna pawb fel tase’r ddaear wedi eu
llyncu ar darawiad amrant. Os bydd y llyncu
hwnnw’n amhosibl, ryden ni’n gadael ein tacle
chware yn y lle y mae nhw, prun bynnag ai marbls,
neu pegi, neu gneuen goblo fydd ar droed ar y pryd,
ac yn ffurfio’n llinell mor agos i’r wal neu’r gwrych
ag y medrwn ni, a’n gwasgu’n hunen iddyn nhw nes
i’r pigie fynd i’n cnawd ni, os gwrych fydd tu ol i ni.
Fel y daw Daniel Williams i’r golwg, ryden ni’n
edrych arno heb dynnu’n golwg oddiarno fo, a’i
ddilyn â’n llygid gan sylwi’n fanwl ar bob symudiad,
yn enwedig ar ei chwythu o. Mi gaf sôn am hwnnw
eto. Wedi iddo basio mae hi bob amser yn helynt,
a Morus yr Allt sy’n ei dechre fel rheol. Dydi Morus
ddim yn dwad i’n capel ni, ac y mae Daniel Williams,
Eos y Waen, yn dwad.</p>

<p class='pindent'>“Weldi o’n chwythu,” medde Morus bob amser
ar ol iddo basio.</p>

<p class='pindent'>“Cofia di,” medde fi neu Wmffre, neu Willie’r
Pant, neu rywun arall fydd yn dwad i’n capel ni,
“ei fod o’n fardd.” Os bydd bechgyn diarth yn
ein mysg ni, eu cwestiwn nhw bob amser ydi bedi
bardd.</p>

<p class='pindent'>“Dyma ydi bardd,” ydi ateb Morus yr Allt, “dyn
yn chwythu ac yn tagu fel injian ddyrnu bob
amser.”</p>

<p class='pindent'>“Nage,” ydi ateb Bob y Felin neu rywun tebyg
iddo fo, sy’n mynd i’r capel ucha,—“dyn yn medru
codi——,” wel, mi gaf ddrwg am ddeyd yr un gair
ag a ddeydodd o, o achos un yn deyd geirie mawr ydi
Bob. Ond yr hyn mae o’n feddwl ydi mai dyn yn
medru codi ysbrydion drwg ac yn eu rhoi nhw i lawr
ydio.</p>

<p class='pindent'>Ar hyn, mi neidia rhywun arall i mewn a deyd,
“Os felly, dydi Daniel Williams ddim yn fardd
yrwan o achos mi ddaru’r ysbrydion drwg fynd yn
fistar arno fo unweth a’i dynnu drwy gant o
wrychoedd.”</p>

<p class='pindent'>Rydwi wedi clywed yr ymgom ene bellach ugeinie
o weithie. Ond er mod i wedi hen arfer â hi, fedrai
ddim pasio Daniel Williams heb arswyd. Ond y tro
cynta y clywsom ni hi i gyd, yr adeg honno y cawsom
ni’n dychrynnu’n iawn. Un diwrnod yn y gaea, ryw
dair blynedd yn ol oedd hi, a nifer o fechgyn wedi
bod yn chware’n rhy hir ar eu ffordd o’r ysgol. Yr
oedd hi’n twllu’n gyflym cyn inni gyrraedd adre, ac
mi ddaeth yn gawod drom o law, a ninne’n aros i
ymochel dan bren. Pwy a welem ni’n ymochel
rhwng twyll a gole yr ochr arall ond Jona’r Teiliwr.
Dydi pobol ddim yn edrych ar Jona fel yn rhyw gall
iawn, fel y gwyddoch chi, heblaw ei fod yn gloff
a chanddo draed clwb. Ac efo’r plant y mae o’n
leicio bod. Heb baratoi dim arnom ni at y peth,
dyma fo’n croesi atom ni ac yn deyd,—“Mae Daniel
Williams, Eos y Waen, yn medru codi cythreulied,
a dacw fo’n dwad yrwan.” Mae Jona yn cael
caniatad pobol i ddeyd y gair mawr ene am nad
ydio ddim yn rhyw gall iawn. I’r gwrych i ganol y
drain dros ein penne â ni y funud honno, a chau’n
llygid nes i Daniel Williams basio. Yna i ffwrdd â ni
fel yr awel adre. Yr oedd Jona wedi ei siomi’n arw
na fuasem ni’n aros am gom ar ol y newydd ene.</p>

<p class='pindent'>“Mam,” medde fi ar ol mynd adre, “ydio’n wir
am Daniel Williams, Eos y Waen, ei fod o’n medru
codi’r pethe hynny?” “Pethe hynny” ydi enw
mam arnyn nhw.</p>

<p class='pindent'>“Ydi,” medde mam, “<span class='it'>wedi bod</span>, ond dydio ddim
yn eu codi nhw yrwan.”</p>

<p class='pindent'>A dene hi’n deyd mai hynny oedd ei fusnes o un
adeg, fod llyfre ganddo i’r pwrpas, ac y galle fo eu
codi nhw a’u gostwng pan fynnai. Ond iddo fynd
yn rhy hy arnyn nhw unweth, neu eu codi a methu a
dwad o hyd i’w lyfre’n ddigon buan, ac i rywun fore
drannoeth ei weld o’n hanner marw a’i ddillad yn
rhidens. Mi losgodd ei lyfre wedyn yn ol y stori a
glywodd mam. Ond y drwg ydi nad oedd mam
ddim yn glir ar y darn ola ene,—ei fod o wedi
gollwng ei afael ohonyn nhw.</p>

<p class='pindent'>Ac eto, mae hi’n anodd peidio â chwerthin wrth
edrych arno fo os byddwch chi’n sâff oddiwrtho, fel
yn y capel neu rywle felly, o achos y chwythu yma.
Wrth gymyd ei wynt mae o’n tynnu ei foche i mewn
nes eu bod nhw’n cyfarfod ei gilydd yn ei geg o,
wedyn gollwng ei wynt allan nes bod ei foche’n mynd
fel dwy swigen. A rhwng pob anadliad mae o’n
crychu a chodi a gostwng ei drwyn yr un fath yn
union a gwningen. Yn y capel mae o’n gneud hyn
ore, ac mi wyddom oddiwrth ei ddull o sut bregethwr
sy’n y pulpud.</p>

<p class='pindent'>Weithie pan fydd y pregethwr yn gweiddi ac yn
ratlo, nes bod yn goch ei wryneb, ac Wmffre a fi’n
meddwl mai dyma’r pregethwr gore a glywsom ni
rioed, mi drycha un ohonom ar Daniel Williams,
yna pwtian y llall a deyd,—“Dydi hwn fawr o
bregethwr.”</p>

<p class='pindent'>“Sut y gwyddost ti?” medde’r llall.</p>

<p class='pindent'>“Dydi Daniel Williams ddim yn chwythu’r nesa
peth i ddim,” medde’r edrychwr.</p>

<p class='pindent'>Weithie fel arall y mae hi. Dyn tawel fydd ambell
bregethwr, a ninne’n mynd braidd yn anesmwyth,
ac edrych o gwmpas. Yn sydyn, mi wêl un ohonom
Daniel Williams, ac mi ddywed wrth y llall,⁠—</p>

<p class='pindent'>“Dy! lad, dyma iti bregethwr.” A’r achos o
hynny ydi’r olwg ar Daniel Williams. Mi fydd ei
foche fel megin, a’i drwyn yn mynd i fyny ac i lawr
gymint fyth, a rhyw ole rhyfedd a diarth yn ei lygid
o fydd yn ein llonyddu, nes inni fethu â chwerthin, er
gwaetha’r ystumie. Mi welwch, felly, rhwng popeth,
fod Daniel Williams yn ddychryn i ni i gyd. Mae
gan hyd yn oed nhad ryw hanner ofn Daniel Williams.
Mi ofynnes iddo un diwrnod,⁠—</p>

<p class='pindent'>“Nhad, pam na newch chi roi smocio heibio?”</p>

<p class='pindent'>“Wel,” medde nhad mewn rhyw arswyd,
“glywest ti’r stori honno am Daniel Williams, Eos
y Waen? Mi benderfynodd ynte unweth roi
smocio heibio, a threiodd hi am flwyddyn. Mi
guddiodd ei faco a’i getyn mewn twll yn y cae dan
tŷ, a chyn brecwest bore pen y flwyddyn mi aeth yno
i’w nhôl nhw, a smocio mae o byth.” A lle sal oedd
hi i nhad fedru ei roi heibio os methodd Daniel
Williams.</p>

<p class='pindent'>Mae ofn Daniel Williams ar bawb felly. Ond os
oes gan bobol erill resyme tros ei ofni o mae gan
Wmffre a fi lawn mwy o resyme dros hynny na neb
arall, fel y gwelwch chi rwan.</p>

<p class='pindent'>Dyma i chi ddau dro y cawsom ni rywbeth i’w neud
â fo, ac mae’r ola yn dwad â ni at y Majic Lantar.
Un nosweth y gaea dwaetha mi yrrwyd Wmffre a
fi i’r Seiat i gynrychioli’n dau deulu. Ac mae
gennym ni gryn ddwy filltir i’r capel. Ar y ffordd
ryden ni’n pasio’r Mynydd Bach,—boncyn llawn o
eithin lle mae merched Pen Llan yn sychu dillad ar
ddiwrnod golchi. Yr oedd hi’n bur dwyll, ac wrth
basio beth welwn ni ond fflam fechan yn dechre yn
yr eithin a rhywun yn gwibio’n ol a blaen heibio
iddi. Aethom yno, a phwy oedd yno ond Morus
yr Allt, Dic Twnt i’r Afon, Bob y Felin, a Jac y Gelli,
yn dechre rhoi’r eithin yma ar dân. A rywsut mi
ddarum anghofio i ble roeddem ni wedi cychwyn, a
dechre eu helpio nhw ’n ddiymdroi. Cyn pen
ychydig o eiliade roedd y fflamie’n lliwio’r awyr y
peth propa welsoch chi. Ymhen tipyn dene’r
sgrechian mwyaf anobeithiol a ddisgynnodd ar
glustie neb erioed, y tu ol i ni, a holl wragedd yr
ardal ar ein hole. Pan ddaru nhw gyrraedd yno,
doedd yno neb i’w croesawu, na siw na miw yn
unman ond sŵn y fflamie. Wrth feddwl am gartre,
a be dase’r stori’n mynd yno, mi gofiodd Wmffre a
fi’n sydyn mai ar y ffordd i’r Seiat roeddem ni.
A doedd dim rheswm gwell i’w roi dros fod heb
wybod am yr helynt na deyd ein bod ni yn y Seiat.
Ac yno â ni. Pan oeddem ni’n sefyll y tuallan i’r
capel yn petruso trwy ba ddrws i fynd i mewn,
agorodd un o’r dryse, a’r bobol yn dechre dwad allan.
Mi ddechreuodd gwefuse Wmffre grynu. “Hidia
befo,” medde fi, “raid inni ddim deyd adnod.” A
dene ni’n troi’n ol a dechre toddi i mewn i’r gynulleidfa.</p>

<p class='pindent'>“Helo!” medde llais fel taran o’u canol nhw,
“ymhle y buoch chi?” “Dowch i mewn bobol,”
medde’r llais wedyn, fel taran arall. Ac i mewn â
phawb. Wedi inni godi’n llygid, pwy oedd yn
edrych i lawr arnom ni fel un o’r pethe hynny
fedre fo godi a gostwng, ond Daniel Williams.
Ddeydodd o ddim, ond edrych arnom ni. Ac roedd
hynny’n ddigon. Roedd y distawrwydd yn llethol,
a’r torri cyntaf arno oedd ein gwaith ni’n snyffio
crio. Yna gofynnodd Daniel Williams inni am
adnod.</p>

<p class='pindent'>“Cofiwch wraig Lot,” medde Wmffre dan ddal i
snyffio crio.</p>

<p class='pindent'>“A Job a atebodd ac a ddwedodd,” medde finne
yn yr un gyflwr a fo.</p>

<p class='pindent'>Dene lle buom ni wedyn allan o hydoedd yn
gwrando ar Daniel Williams yn deyd hanes Job a
gwraig Lot. Mi allswn i feddwl ar ei stori o, yn ol
yr hyn oeddem ni’n ddallt arni, fod y ddau’n ffrindie
mawr. Wedi iddo fo orffen deyd hanes y ddau,
aeth pawb adre.</p>

<p class='pindent'>Yr oedd arnom ni ofn Daniel Williams o’r blaen,
beth am yrwan, te? A dene sut roedd hi ar bethe
rhyngom ni a Daniel Williams ddiwrnod y Magic
Lantar, pan ddaru ni neidio o’r badell ffrïo i’r tân.</p>

<p class='pindent'>Y gweinidog o’r dre oedd yn dwad i roi Magic
Lantar, i dynnu tipyn ar ddyled y capel. Mi ddaeth
yn gynnar yn y pnawn i’r Hendre yn ei gerbyd, a’i
gelfi efo fo. Ond doedd dim lle i’r ferlen yno am mai
gaea oedd hi, a’r anifeilied i gyd i mewn, a’r Hendre’n
ffarm fechan. Dyma air i’n tŷ ni eisio i mi fynd i’r
Hendre. Ac mi es i ac Wmffre.</p>

<p class='pindent'>“Nedw,” medde John Edwards yr Hendre,
“fedri di ddreifio?”</p>

<p class='pindent'>“Medra,” medde fi. Fum i rioed yn gafael mewn
awenne, ond wedyn doeddwn i ddim gwaeth er trio.</p>

<p class='pindent'>“Fedrwch chi’ch dau fynd â’r cerbyd yma i’r
Waen i dŷ Daniel Williams?” medde John
Edwards.</p>

<p class='pindent'>“Medrwn,” medde ninne efo’n gilydd.</p>

<p class='pindent'>“Ewch i mewn,” medde John Edwards.</p>

<p class='pindent'>Ac i mewn â ni, mi’n gafael yn yr awenne a John
Edwards yn gafael ym mhen y ferlen nes inni fynd
o’r buarth i’r ffordd fawr. Wedi deyd wrthym ni
am gymyd gofal, aeth John Edwards yn ei ol.
Mae’r ffordd o’r Hendre i’r Waen yn agos i dair
milltir, a’r un ffurf a’r llythyren Z, ac yn ffordd
fynydd bron i gyd. Wedi mynd o olwg yr Hendre,
dene stopio’r cerbyd i feddwl sut i neud. Roeddem
ni wedi clywed lawer gwaith am ddynion yn gyrru
nes bod carne’r ceffyl yn gwichian. Ac mi ddarum
benderfynu y carem ninne glywed carne ceffyl yn
gwichian am unweth yn ein hoes. A dene yrru, a
gyrru, ond doedd carne’r ferlen ddim yn gwichian
er ei bod hi’n rhedeg yn ofnadwy. Dyma ni’n trio
cynllun arall,—codi ar ein traed yn y cerbyd, a
neidio ar i fyny, a disgyn yn ol iddo, mor debyg i
lwyth o gerryg ag y medrem ni. A phob tro y
gwnaem ni hynny, roedd y ferlen yn rhoi plwc
newydd, ac yn chwyrnellu mynd, ond doedd ei
charne hi ddim yn gwichian. Wedyn dene drio sut
y llwyddai dawnsio yn y cerbyd a gneud oernade.
Mae’n wir fod y ferlen yn mynd, ond doedd ei
charne hi ddim yn gwichian. Er tynnu at yr awenne
a phlycio a neidio, a sgrechian, doedd dim yn tycio,—methu
â chael ei charne i wichian ddaru ni.</p>

<p class='pindent'>Wrth gwrs, doedd gennym ni ddim syniad sut i
droi trofa, neu basio rhywbeth ar y ffordd. Y peth
a wnaem ni’r adeg honno, oedd tynnu at yr awenne
nes i’r ferlen stopio, a mynd i lawr a gafael yn ei
phen. Wedi dwad heibio braich olaf y ffordd, yr
oeddym yn rhydd i fynd fel y mynnem wedyn, a
chafodd y ferlen fynd, a ninne’n y cerbyd yn dawnsio
a neidio a gneud y sŵn mwyaf priodol i’r amgylchiade.
Mi ddaru’n gyrraedd y Waen rywsut heb
feddwl, a phwy oedd yn sefyll ar ganol y buarth,
yn chwythu yn ddigon trwm i’n taro ni i lawr, ond
Daniel Williams ei hun. Daeth ymlaen heb
ddeyd gair, gafaelodd yn y ferlen oedd yn laddar o
chwys, a throdd ei gefn arnom. Mi ddaru’n i’n dau
sylwi fod ei war o’n goch iawn wedi iddo droi. O’r
cerbyd â ni fel awel, a heibio’r gornel o’r golwg cyn i
Daniel Williams ddwad yn ei ol, neu wn i ddim
sut y base hi arnom ni.</p>

<p class='pindent'>“Wel,” medde Wmffre, “dene ddigon ar Daniel
Williams,—y Magic Lantar bellach.” Doeddem ni
ddim wedi meddwl am ddim arall ers wythnose.
Ac i feddwl ein bod ni wedi cael gyrru cerbyd dyn
y Magic Lantar. Mi wyddem y bydde dannedd y
bechgyn i gyd yn rhedeg. Dene fynd i’r capel, a
gosod ein hunen mewn lle amlwg i weld pethe, ryw
ddwylath oddiwrth y gynfas. Toc, mi gododd y
gweinidog. “Dydi’r cadeirydd ddim wedi dwad,”
medde fo, “ac mae’n bleser gen i ofyn i Daniel
Williams, Eos y Waen, gymyd ei le.” Mi gurodd
pawb eu dwylo ond Wmffre a fi. Dyma Daniel
Williams ymlaen, ac eistedd yn syth o’n blaene ni,
gan edrych i’n cyfeiriad ni, ac mi spwyliodd y
cwbwl.</p>

<p class='pindent'>O drugaredd mi aeth y gole i lawr a Daniel
Williams o’r golwg, ond yn y munud mi waeddodd
Wmffre dros y lle,—“Mae rhywun yn fy mhinsien
i.” Wyddom ni ddim yn iawn hyd heddyw pwy
ddaru, ond roeddem ni o fewn cyrraedd braich
Daniel Williams.</p>

<p class='pindent'>Mi ddarum feddwl y base rhyw gysur ar ol i’r
gole fynd i lawr, ond mi’n siomwyd wedyn, a dyma
fi’n dwad at yr ail reswm y sonies i amdano.
Welsoch chi rotsiwn beth, roedd y lantar yn mygu
fel odyn.</p>

<p class='pindent'>“Llun blacs o Affrica sy ar y gynfas rwan,”
medde’r gweinidog. Ac mae’n debyg ei fod o’n
deyd y gwir. Welem ni mo’r gynfas, ond mi welem
flacs yn nofio yn yr awyr ymhob man. A beth
bynnag a ddeydai’r gweinidog oedd ar y gynfas,
welem ni ddim ond y blacs yma, nid ar y gynfas,
ond rhyngom ni â hi.</p>

<p class='pindent'>Dene’r gole i fyny o’r diwedd, ac yr oedd Wmffre
a fi, oedd yn ymyl y lantar, fel blacs ein hunen, yn
enwedig lle roedd Wmffre wedi crïo tipyn ar ol y
pinsh hwnnw. Ond roedd ene un cysur,—pan
gododd Daniel Williams i ddiolch i’r gweinidog, mi
welem ei fod ynte fel blac hefyd. A fedre fo ddim
mynd yn ei flaen gan fel roedd pobol yn chwerthin
am ei ben o. Ac roedd cael chwerthin am ben
Daniel Williams, Eos y Waen, yn beth mor newydd
nes ei fod o bron cystal â Magic Lantar.</p>

<div><span class='pageno' title='73' id='Page_73'></span><h1>VIII.—BOD YN DDIYMHONGAR.</h1></div>

<p class='pindent'>Mae Wmffre a fi wedi cael diwrnod da iawn
heddyw at ei gilydd. Doedd ene’r un
ysgol am fod merch y Cwm yn priodi, a’r
scŵl eisio bod yn yr Eglwys yn canu’r organ.
Roedd y rhan fwyaf o’r bobol a’r plant wedi mynd
i weld y briodas a’r rhialtwch, ond tydi pethe
felly ddim yn apelio atom ni ein dau. Mynd i’r
mynydd i chware at dŷ Winnie Jones y Llety
ddaru ni. Mae tŷ yr hen Winnie wedi ei wthio i’r
mynydd, ac mi fedrwch gerdded oddiar y mynydd
ar y tô yn ddigon hawdd. Doedd yr hen wraig
ddim gartre, roedd hithe wedi mynd i weld y
briodas, ac i ddawnsio yn yr helynt. Yr ore yn y
wlad am ddawnsio step y glocsen ydi hi, medde nhw.</p>

<p class='pindent'>Pan oeddem ni ar ganol chware, beth welem
ni’n mynd i mewn i simdde’r Llety ond jac-dô.
Mae nhw’n bla yn yr ardal yma. Yn y simddeue
y mae nhw’n gneud eu nythod, a thrwy hynny
yn eu cau i fyny.</p>

<p class='pindent'>“Wmffre,” meddwn i, “be tase ni’n ei ddal o?”</p>

<p class='pindent'>“Fedrwn ni ddim,” medde Wmffre, “mae
’i nyth o ’n rhy isel i lawr.”</p>

<p class='pindent'>Ar y funud mi gofies am geiliog Winnie Jones.
Pe tase hi gartre chaem ni ddim trio dal hwnnw.
Mae hen bobol fel plant bach, medden nhw, wyddan
nhw ddim beth sy ore ar eu lles nhw. Sefyll yn
eu gole eu hunen wna’n nhw. Mi sylwes lawer
gwaith pan ddisgynne jac-dô ar ein buarth ni,
fod y ceiliog ar ei ol o ’n syth.</p>

<p class='pindent'>“Be tase ni’n dal y ceiliog, a’i anfon i lawr y
simdde ar ei ol?” medde fi wrth Wmffre.</p>

<p class='pindent'>“I’r dim,” medde Wmffre, ac i chwilio am y
ceiliog â ni.</p>

<p class='pindent'>Rhuthrodd Wmffre iddo fo, ac i ffwrdd â fo
yn syth dros y gwrych i’r mynydd. Mi weles
yn union fod yr hen air,—“Yn ara dêg mae dal
yr iâr”—yn wir am geiliog hefyd. Ond y mae
gan Winnie Jones ddau geiliog, ac am y llall â
ni. Wrth fynd yn amyneddgar cawsom o i’r
cyt, a’i ddal mewn dim amser. Dechre sgrechian
dros y wlad wnaeth o, ond mi dewodd yn fuan.
I fyny’r tô â ni, a’i ddal uwchben y simdde. Buom
yn petruso tipyn ai’r peth gore oedd ei roi i lawr ai
peidio. Cofies i fod mam reit amal yn dal y gath
a mynd â hi at dwll llygoden. Ac os gosod cath
i ddal llygoden, pam nad gosod ceiliog i ddal jac-dô?
Doeddem ni ddim wedi sylwi fod neb yn y golwg,
a phan oeddem ni’n ymresymu ynghylch y ceiliog,⁠—</p>

<p class='pindent'>“Helo,” medde rhywun fel taran odditanom ni.</p>

<p class='pindent'>Mi ddychrynnes gymint nes gollwng y ceiliog
o nwylo. I lawr y simdde â fo, a dene’r jac-dô
allan fel bwlet. Chlywsoch chi rotsiwn sŵn a’r
un ddoi o’r tŷ. Roedd y ceiliog yn sgrechian a
gweiddi, ac fel tase fo ymhob man ar unweth. Mi
syrthiodd trwy’r simdde i’r gegin yn lle bachu’r jac-dô
ar ei ffordd. Mi ddaru ni cyn gadael gyfri saith
o blatie’n disgyn o rywle, ac yn torri’n chwilfriw.</p>

<p class='pindent'>Pwy oedd yn y ffordd yn aros amdanom ni ond
William, brawd Wmffre, sydd newydd ddarfod
ei goleg. Bu raid esbonio’r neges ar ben y tô,
a meddwl ddaru William, wedi clywed y stori,
nad oedd yr eidïa o roi ceiliog i ddal jac-dô yn un
ddwl, tase’r ceiliog yn un teilwng. Roeddem
ni’n meddwl mai rhywbeth fel ene fase ei ateb o,
o achos mae William bob amser yn sôn am ryw
eidïa neu’i gilydd ar ol bod yn y coleg,—eidïa dda,
neu eidïa ddwl, neu eidïa heb fod mor ddwl. Dene
fel y mae o yn eu rhannu nhw.</p>

<p class='pindent'>“William,” medde fi wrtho, i droi’r stori, “bedi
bod yn ddiymhongar?”</p>

<p class='pindent'>“Faset ti’n leicio gwybod, Nedw?” medde fo.</p>

<p class='pindent'>“Baswn,” meddwn inne.</p>

<p class='pindent'>Mi gipiodd fy nghap oddiar fy mhen, a rhoddodd
o ar ei ben ei hun. Dydio ddim arfer a gwisgo
dim am ei ben, er mwyn bod yn y ffasiwn. Dechreuodd
neidio a rhedeg, a’r cap yma fel cocyn hitio ar
ei ben o, o achos mae pen William wedi gorffen
tyfu. Rhoddodd gic i hen dun corn bîff oedd ar
ochor y ffordd, rhedodd i ben corn simdde Winnie
Jones, ac edrychodd i lawr, neidiodd dros giât
yr ardd ac yn ei ol, a dechreuodd neud nade fel
pob math o greaduried.</p>

<p class='pindent'>“Mi allswn feddwl,” medde Wmffre wrtha
i, pan oedd William yn mynd trwy’r ciamocs yma,
“nad ydi bod yn ddiymhongar ddim yn rhyw
wahanol iawn i fod ddim yn gall.”</p>

<p class='pindent'>Dene oedd yn rhedeg trwy fy meddwl inne,
ond nad oeddwn i ddim yn leicio deyd. Wedi’r
cwbwl, y mae Wmffre’n frawd iddo, a minne’n
ddim ond cefnder, a nês penelin na garddwrn.</p>

<p class='pindent'>Wedi colli ei wynt yn lân, daeth William atom ni.</p>

<p class='pindent'>“Dene ydi bod yn ddiymhongar,” medde fo.</p>

<p class='pindent'>“Mae’n ddrwg gen i ddeyd,” medde fi, “nad
ydwi fawr gwell eto.”</p>

<p class='pindent'>“Wel di,” medde fo, “mi fum i’n hogyn fel ti,
yn gwisgo cap fel ene, yn cicio tunie a neidio dros
giatie, a gwatar creaduried, a thaflu pethe i lawr
simdde Winnie Jones, ond rwan rydwi wedi bod yn
y coleg, ac wedi newid. Dyma ydi bod yn ddiymhongar,
cymyd arnat nad wyt ti wedi newid dim
o’r hyn oeddet ti estalwm. I fod yn glir,” medde
fo, “dyma’r ysgol yma,”—roedd ene ysgol yn
pwyso yn erbyn ysgubor Winnie Jones,—“Mae
eisio iti ddringo i ben yr ysgol yma, ond er hynny
cymyd arnat mai yn y gwaelod yr wyt ti o hyd.
Dyma fi wedi dringo’r ysgol a mynd i’r Coleg,—bod
yn ddiymhongar ydi actio fel taswn i heb
ddringo dim.”</p>

<p class='pindent'>“Wyt ti’n deyd,” medde Wmffre, “mai actio
ar ben ysgol fel tase ti yn y gwaelod ydi bod yn
ddiymhongar?”</p>

<p class='pindent'>“Dene fo,” medde William.</p>

<p class='pindent'>“Dydwi ddim yn gweld felly,” meddwn inne,
“fod bod yn ddiymhongar yn rhywbeth sâff iawn,
a gadael allan y ffaith nad ydio ddim yn edrych
yn beth hynod o gall.”</p>

<p class='pindent'>“Rydwi o’r un farn â ti,” medde William,
braidd yn chwerw, “ond rhaid i mi ei thrio hi.”</p>

<p class='pindent'>Yr hyn gychwynnodd yr ymgom ene oedd y
peth glywsom ni bob dydd ar ol i William ddwad
o’r coleg.</p>

<p class='pindent'>“William bach,” medde’i fam wrtho fyth a
hefyd, “gofala di ddal yn ddiymhongar.”</p>

<p class='pindent'>“William,” medde fy mam inne, “gofala,
machgen i, fod yn ddiymhongar, a phaid ag anghofio
dy deulu.”</p>

<p class='pindent'>“William,” medde nain, “paid ag anghofio,
ngwas i, y graig y nadded di ohoni. Bydd yn
ddiymhongar, machgen i.”</p>

<p class='pindent'>“William,” medde Modryb Marged, “mi dalith
iti fod yn ddiymhongar ac edrych am dy deulu,
pobol felly sy’n wir fawr.”</p>

<p class='pindent'>“Beth sy gennych chi fechgyn i neud y pnawn
yma?” medde William wrthym ni ill dau.</p>

<p class='pindent'>“Dim byd o bwys,” medde ninne.</p>

<p class='pindent'>“Ddowch chi efo mi?” medde William. “Rydwi
am drio bod yn ddiymhongar, a chwilio am fy
nheulu, a bod efo nhw fel ers talwm. A dene
lle’r ydwi’n mynd yrwan.”</p>

<p class='pindent'>“Lle byddi di amser tê?” medde Wmffre.</p>

<p class='pindent'>“Yn nhŷ modryb Elin,” medde fo. “Reit!”
medde ni ill dau, ac i ffwrdd â ni. Roedd yn
bwysig bod yn siwr o fan y tê cyn cychwyn, o achos
mae’n anodd i ddyn ffansïo pawb o’i deulu yr un
fath, wyddoch. Ond y mae modryb Elin yn lân
iawn.</p>

<p class='pindent'>Y lle cynta inni alw ein tri ynddo oedd tŷ
Janet fy nghneither.</p>

<p class='pindent'>“Sut ydech chi yma heddyw?” medde William,
pan aethom at y drws, a ninne’n dau wrth ei gynffon o.</p>

<p class='pindent'>Roedd Janet yn eistedd ar stôl wrth y tân, yng
ngodre tomen o ludw, a babi ar ei glin, a gwenodd
arnom heb ddeyd dim.</p>

<p class='pindent'>“Sut ydech chi yma heddyw?” medde William
wedyn.</p>

<p class='pindent'>“Hy!” medde hi’n fodlon, dan wenu. Roedd
yn ddigon hawdd gweld ei bod hi’n falch o’n
gweled ni, mor falch nes anghofio ein gwâdd
ni i mewn.</p>

<p class='pindent'>“Mae hi’n braf,” medde William, oddiar garreg
y drws.</p>

<p class='pindent'>“Hy!” medde Janet, tan wenu o hyd.</p>

<p class='pindent'>“Mi ddaw i lawio hefyd toc,” medde William.</p>

<p class='pindent'>“Hy!” medde Janet wedyn, a rhyw chwerthin
gneud yng nghorn ei gwddw.</p>

<p class='pindent'>“Pnawn da,” medde William.</p>

<p class='pindent'>“Pnawn da,” medde Janet, a dene’r gair cynta
ddaeth dros ei gwefuse hi.</p>

<p class='pindent'>“Y drwg ydi,” medde William ar ol mynd allan,
“na neiff pobol ddim gadael iti fod yn ddiymhongar
efo nhw. Mi chwaraeodd Janet a minne lawer
efo’n gilydd ers talwm. A dene fi wedi trio bod
yn ddiymhongar efo hi, ond chai ddim.”</p>

<p class='pindent'>Y lle nesa oedd tŷ Leisa nghneither. Pan aethom
ni at y drws, dene hi’n gweiddi cyn inni guro,
“Helo’r hen William, tyrd i mewn, a chofia paid
ag actio’r dyn mawr yma. Os wyt ti wedi bod yn
y coleg, mi fu yno rai o dy flaen di. Pwy ydi’r
rhein sydd efo ti?—Wmffre a Nedw, y ddau hogyn
gwaetha yn y wlad. Be ddyliet ti o mhlant i?—mae
ma naw. Mae John yma wedi brifo’i law,
ac wedi mynd at Marged Evans y Foel i’w phwltrisio
hi,” ac felly ymlaen. Daeth y cwbwl ene a
chwaneg allan yn llinynne ar un gwynt.</p>

<p class='pindent'>“Dyma le da i fod yn ddiymhongar,” medde
fi wrthyf f’hun. Eisteddasom, a gwrando ar
Leisa’n brygowtha fel ene am chwarter awr yn
ddi-daw, dan siglo’r crud. Roedd ganddi hithe
fabi. Mae’n teulu ni yn un mawr iawn mi wela.
Deffrodd y babi, fel y basech yn disgwyl, a dene
hithe’n ei godi a’i nyrsio.</p>

<p class='pindent'>“Helo!” medde rhywun o’r tuallan.</p>

<p class='pindent'>“Y cigydd,” medde hi. “Hwde hwn am funud,
Wil, paid â bod yn sydêt, os wyt ti wedi cael coleg.”
Taflodd y babi i William, ac allan â hi.</p>

<p class='pindent'>Edrychwn i ac Wmffre’n reit syn, rhag ofn i
ninne gael gwaith tebyg, o achos mi welwn ddau
neu dri erill yn edrych arnom ni braidd yn big
dlawd, heb i’r un ohonyn nhw fod yn fawr mwy
na babi.</p>

<p class='pindent'>Mi glywem Leisa wrthi hi’n siarad â’r cigydd
mor ddi-ddiwedd ag wrthym ni. Edrych yn
druenus iawn oedd William, a’r babi’n crïo ar ei lin
nerth asgwrn pen. Doedd dim i’w neud ond codi
a’i ddandlo ar hyd y llawr. Choeliech chi byth
mor hir y bu raid iddo fod wrthi cyn i Leisa weld
yn dda ddwad i’r tŷ. Dwn i ddim yn iawn be
oedd ein teimlade ni. Mi garem chwerthin am
ben William, ond roedd arnom ni ofn ein dau cael
un bob un o’r lleill i’w nyrsio pan ddoi hi i’r tŷ.</p>

<p class='pindent'>Rhyw hanner ganu a hanner chwyrnu, a deyd
rhwng ei ddannedd nad oedd hi ddim yn talu i
fod yn ddiymhongar oedd gwaith William. Toc,
dyma Leisa i’r tŷ.</p>

<p class='pindent'>“Rydwi’n meddwl yr âi rwan,” medde William,
pan ddaeth hi i mewn, “ryden ni ar dipyn o frys.
Pnawn da.”</p>

<p class='pindent'>“Pnawn da, Wil,” medde hithe, “a tyrd yma
eto am gypaned pan fyddai’n fwy trefnus, a phaid
â bod yn sydêt.”</p>

<p class='pindent'>“I ble nesa?” medde Wmffre a fi, “dim cam
ymhellach os na chawn ni dŷ heb fabis a thomennydd
lludw.”</p>

<p class='pindent'>Edrych reit digalon ddaru William. “Beth
petase ni’n ei gneud hi am gypaned i dŷ modryb
Elin?” medde fo.</p>

<p class='pindent'>Doedd gen i fawr i ddeyd, am nad ydi’r modryb
Elin yma’n perthyn dim i mi. Modryb i William
ac Wmffre o ochor eu tad ydi hi, a minne’n perthyn
iddyn nhw o ochor mam.</p>

<p class='pindent'>Wedi cyrraedd y drws a churo, dyma modryb
Elin i’r drws.</p>

<p class='pindent'>“Ho!” medde hi reit chwyrn, “chi sy’ ’ma,
ai ê? Dowch i mewn, yn lle sefyll fel pyst ar garreg
y drws. Pwy ydi hwn sydd efo chi?”—gan
bwyntio ata i. Deydodd William wrthi, ac eisteddodd
pawb i lawr. Roedd ei bachgen hi wedi
methu yn y coleg, fel yr oedd mwya’r piti.</p>

<p class='pindent'>“Sut y mae dy dad, ydio’n dandlo cymint ar
dy fam ag erioed?” medde hi wrth William. Wydde
William ddim yn iawn sut i ateb y cwestiwn dwbwl
yma, a bodlonodd ar ateb y rhan gynta’n unig.</p>

<p class='pindent'>“Mynd i nôl glo ar y tân oeddwn i,” medde hi,
ac allan â hi.</p>

<p class='pindent'>Ac allan y bu hi am hydoedd a hydoedd, nes ein
bod ni wedi mynd reit bryderus am ei diogelwch
hi, a’n stymogie ni hefyd braidd yn anesmwyth
erbyn hyn.</p>

<p class='pindent'>Eis allan i gymowta tipyn, o achos fum i rioed
yma o’r blaen, ac mi glywn siarad. Modryb
Elin oedd yn deyd wrth wraig y drws nesa, “Mae’n
siwr eu bod nhw wedi hel eu hunen yma i dê, ond
dydwi ddim am gynnyg tê iddyn nhw, o achos
’does gen i ddim dyled i fachgen Edward Roberts
ene. Tase William ei hun yma mi fase’n beth arall.”</p>

<p class='pindent'>Syrthiodd fy ngwep i’n syth, o achos fi ydi y
mab Edward Roberts dan sylw wyddoch. Eis
yn ol at ddrws y tŷ, a chodes fy mys ar Wmffre.
Roedd William ar y pryd yn edrych ar y llunie
ar y wal. Pan ddeydes i ’r stori wrth Wmffre,—“Wel,
ta, ta, modryb Elin,” medde fo rhyngddo
a fo ei hun. Ac i ffwrdd â ni tuag adre’n ddiseremoni.</p>

<p class='pindent'>Wedi croesi cae neu ddau, mi welem lo modryb
Elin yn pori’n dawel ar ganol y weirglodd.</p>

<p class='pindent'>“Llo blwydd,” medde Wmffre. “Llo deunaw
mis,” medde finne.</p>

<p class='pindent'>“Dim ods,” medde fo. “Ydi’r creaduried isddynol
yn ddiymhongar tybed?”</p>

<div class='figcenter'>
<img src='images/i087.jpg' alt='Two boys with a cow.' id='iid-0006' style='width:80%;height:auto;'/>
<p class='caption'>“<span class='sc'>Dros ei ben a’i glustie yr aeth o i mewn.</span>”</p>
</div>

<p class='pindent'>Gair mawr John Jones y Gwŷdd yn yr Ysgol
Sul ydi “creaduried is-ddynol.” Fo ydi’n hathraw
ni, ac y mae o’n sôn fyth a hefyd amdanyn nhw.
Fel enghreifftie mi ddaw ag asen Balaam, y llo
pasgedig, y mul bach fu’n cario Iesu Grist, a’r
pethe hynny yn y gynfas honno a fwytaodd Pedr.
Felly, mi welwch mai mulod, lloue, gwningod,
a phethe felly ydi creaduried is-ddynol.</p>

<p class='pindent'>“Gad inni drïo,” medde fi, “os ydio’n ddiymhongar,
actio fel llo neiff o. Does dim achos
iddo beidio â bod,—fu o rioed mewn coleg. Dos
di ar ei gefn o, mi dywysa inne, ac mi gei weld
na symuda fodfedd.”</p>

<p class='pindent'>“O’r gore,” medde Wmffre, a neid ar ei gefn.</p>

<p class='pindent'>“Wb!” medde’r llo, ac i ffwrdd fel mellten.
Ches i ddim ond rhuthro i’w gynffon, na baswn i
wedi ngadael ar ol. Dene lle roeddem ni’n rybedio
mynd,—Wmffre ar gefn y llo yn gafael yn dỳn
yn ei flew, a minne’n ei gynffon. Ac Wmffre’n
gweiddi,—“Twy-llw-llw-wr y-di-i-o-o-o. Nid llo-o-o-o
ond ce-e-ce-ff-yl ra-a-as.” Fedre fo ddim
siarad yn naturiol, oherwydd bympiade’r rhedeg,
a rhwng y bympiade yr oedd o’n cael ei eirie allan.
Peder gwaith rownd y weirglodd yr aethom ni,
yna trwy adwy i gae arall, ac i lawr fel mêl trên
tua’r afon, trwy’r afon ac i lawr y dolydd, ac Wmffre
’n deyd ei stori wrtha i bob yn dipyn fel y caniatai’r
bympio. Yng ngwaelod y dolydd y mae llyn o
fwd, a thua hwnnw y cyfeiriodd y llo. Mi gredes
mai yno y basem ni ein tri. Ond pan o fewn rhyw
chwe modfedd, mwy neu lai, i’r llyn, stopiodd y llo yn
stond. ’Daeth neb i’r llyn ond Wmffre. Dros ei ben
a’i glustie yr aeth o i mewn. ’Doedd dim i’w neud
bellach ond gollwng cynffon y llo i’w gael o allan.</p>

<p class='pindent'>Roedd golwg mawr arno, yn poeri baw, a rhwbio’i
wyneb â glaswellt, a disgrifio’r llo. “Nid llo ydio,”
medde Wmffre, “ond ceffyl râs a mul wedi’u
cymysgu,—yn rhedeg fel ceffyl râs a stopio fel mul.”</p>

<p class='pindent'>Wedi cael Wmffre’n weddol lân, a’i dawelu,
yr anhawster oedd beth i’w neud â’r llo, o achos
symude fo ddim. Doedd dim i’w neud ond ei
droi yn ferfa trwy godi ei ddau droed ol fel breichie
berfa, a’i wthio.</p>

<p class='pindent'>Ond i ble i fynd â fo? Roedd ei gartre’n rhy
bell i’r dull yma o drafaelio. Roedd dwy ffarm
yn ymyl,—y Graig a’r Waen. Cofiasom fod llo’r
Graig wedi marw ddeuddydd cyn hynny, a bod
iddo, felly, le yng nghornel hwnnw, ac yno ag ef.
Doedd neb o gwmpas. Wedi gorffen dene eistedd
i lawr i orffwys, o achos gwaith caled ydi gneud
berfa o lo.</p>

<p class='pindent'>Ymhen tipyn mi glywem sŵn. Seina ’r forwyn
oedd yn dwad i odro. Doedd dim i’w neud ond
cuddio nes cael y ffordd yn glir i fynd adre. Dechreuodd
Seina odro, a phan oedd y stên bron yn llawn
brefodd y llo o’i gornel, cornel dipyn yn dwyll.
Dene sgrech, y llaeth ar hyd y llawr, a Seina allan
o’r côr fel ergyd o wn dan weiddi,—“Y llo wedi
adgyfodi oddiwrth y meirw. Dyma’r diwedd wedi
dwad. Yr udgorn a gân, a’r meirw a gyfodant.”
Un dda iawn am ddeyd adnode ydi hi. Rhag ofn
fod rhywun arall yn ymyl, doedd dim i’w neud
ond mynd adre gynted gallem ni, oherwydd
roedd yn amlwg ein bod ni wedi gneud tipyn o
gamgymeriad.</p>

<p class='pindent'>Pan yn ymyl y tŷ eisteddasom i orffwys,—“Nedw,”
medde Wmffre, “ydi bod yn ddiymhongar
yn rhinwedd, dywed?”</p>

<p class='pindent'>“Wel,” medde fi, wedi meddwl tipyn, “dydio
ddim yn rhinwedd mewn dynion, ond synnwn
i ddim nad ydio felly mewn lloue.” Cydsyniodd
Wmffre’n galonnog â hyn, oherwydd ei brofiad
efo’r llo. Cydsyniodd William hefyd, ymhellach
ymlaen, pan welsom ef, oherwydd ei brofiad efo
pobol.</p>

<p class='pindent'>O! ia, mi fu ceiliog Winnie Jones, a ddiangodd,
am ddyddie yn gneud ei ore i ladd yr un aeth trwy’r
simdde, o achos ei fod yn meddwl mai ceiliog diarth
oedd o. Roedd hwnnw wedi troi o fod yn geiliog
coch, i fod yn un du.</p>

<div><span class='pageno' title='84' id='Page_84'></span><h1>IX.—DEWYRTH A BODO.</h1></div>

<p class='pindent'>Un gwirion ydi dewyrth, beth bynnag, o achos
mae o’n meddwl nad oes neb yn gall ond fo,
ond rydwi wrth fy modd efo fo er hynny.
Gŵr bodo ydio. Am bodo, un yn siarad bob amser
fel tase hi’n gyrru’r gath allan o’r bwtri ydi hi.
Dydi dewyrth yn gneud dim byth pan fydd o hefo
chi, ond eich holi. Yr un math o gwestiyne sydd
ganddo fo bob amser,—rhai o’r Beibil. Ac rydwi’n
leicio’i gwestiyne fo, o achos tydio ddim yn disgwyl
i neb eu hateb nhw. Eu gofyn mae o er mwyn
cael cyfleustra i’w hateb nhw’i hun, ac er mwyn
cael ei wynt. Mae’i wynt yn fyr, ac y mae gofyn
cwestiyne’n fantes iddo fo orffwys wrth fynd i
fyny allt.</p>

<p class='pindent'>Fel arall y mae bodo, ac mae’n gas gen i hi.
Mae hi’n gofyn cwestiyne fel tase hi’n awyddus i roi
cweir i chi, ac yn gobeithio na fedrwch chi mo’u
hateb nhw, er mwyn iddi gael esgus dros neud.</p>

<p class='pindent'>Un bore yn y gwylie ha, roeddwn i’n mynd yno
dros mam. Pwy oedd yn eistedd i orffwys yng
ngwaelod yr allt ond dewyrth.</p>

<p class='pindent'>“Rhosa, Nedw,” medde fo. “Wyt ti’n mynd
acw?”</p>

<p class='pindent'>“Ydw,” medde finne.</p>

<p class='pindent'>“Cymer ofal,” medde fo, “dydi <span class='it'>hi</span> ddim yn ei
phethe heddyw. Mae’r ffit lân arni hi. Rhaid iti
dendio dy begie. Rhosa funud mi ddo i efo ti.”</p>

<p class='pindent'>Ac roedd o’n siarad fel y gwelsoch chi drên yn trio’i
phwffian ei hun i ben yr allt ar ddiwrnod gwlyb, a
methu. Dene ni’n cychwyn ill dau. Wedi mynd
ryw ddwsin o game, mi welwn dewyrth yn chwilio
am le i eistedd, ac mi wyddwn y bydde ene
gwestiyne i mi’n union, er mwyn iddo fo gael esgus
i eistedd, o achos tydio ddim am i neb wybod fod ei
wynt o’n fyr.</p>

<p class='pindent'>“Nedw,” medde fo, wedi cael carreg i eistedd
arni, “gad imi ofyn cwestiwn iti,—pam fod yr
efengylydd Ioan wedi sgwenu ei Efengyl mewn
geirie bychin?”</p>

<p class='pindent'>“Wyddwn i ddim ei fod o wedi gneud,” medde fi.</p>

<p class='pindent'>“Do,” medde dewyrth, ac yn ei flaen â fo. Roedd
o wedi cael ei wynt ato erbyn hyn.</p>

<p class='pindent'>“Nedw,” medde fo, ymhen tipyn, tan edrych o’i
gwmpas am le i eistedd a phwffian, “ddeydest ti
ddim pam fod Ioan—pwff—wedi sgwenu’i Efengyl—pwff
a pheswch—mewn geirie bychin?”</p>

<p class='pindent'>“Naddo,” medde fi.</p>

<p class='pindent'>Erbyn hyn roedd o wedi cael ei wynt ato wedyn.
I fyny â fo, ac yn ei flaen. Mi gwelwn o’n crafu yn y
man, ac yn pesychu fel ceubren, fel mae pobol yn
deyd, ac yn gorffwys ar foncyff draenen, wedi
ymlâdd.</p>

<p class='pindent'>“Nedw,” medde fo, “faset ti—pwff a pheswch—yn
leicio gwybod?”</p>

<p class='pindent'>“Baswn,” medde finne. Ond ymlaen a fo wedyn,
wedi cael ei wynt ato unweth yn rhagor. Ymhen
ennyd dene arafu, ac eistedd ar wal, a phwffian a
phesychu na welsoch chi rotsiwn beth. Ond yr hwyl
oedd ei fod o’n trio cymyd arno nad oedd o ddim yn
gneud.</p>

<p class='pindent'>“Nedw,” medde fo ar ol eistedd, “faset ti’n
leicio gwybod?—pwff a pheswch.—Wel, am na
fedre fo ddim ei sgwenu hi mewn geirie mawr.”</p>

<p class='pindent'>“O,” medde fi, yn hollol fodlon ar ei ateb. Dene
dewyrth yn edrych arnai’n syn, fel tase fo’n deyd
wrtha i,—“rwyt ti’n un gwirion, Nedw, na faset ti’n
gofyn i mi pam, er mwyn imi gael esgus arall i
gymyd fy ngwynt trwy aros i dy ateb di.”</p>

<p class='pindent'>“Pam?” medde fi.</p>

<p class='pindent'>“Mi ddeyda iti,” medde fo. Ond ddaru o ddim
deyd. Mynd yn ei flaen ddaru o. Yna gorffwys
wedyn i bwffian a phesychu. “Ysbrydolieth a’i
gorfododd o, machgen i,” medde fo yn y man,
rhwng y pwffiade a’r pesychiade.</p>

<p class='pindent'>“Bedi ysbrydolieth?” medde fi.</p>

<p class='pindent'>Yn ei flaen â fo. Yna eistedd wedyn a phwffian
a phesychu, a chymyd arno nad oedd o ddim yn
gneud.</p>

<p class='pindent'>“Weldi’r sowldiwr acw?” medde fo toc, tan
ddangos sowldiwr pren ar hoelen a pholyn yn yr ardd
yn troi efo’r gwynt.</p>

<p class='pindent'>“Gwela,” medde fi.</p>

<p class='pindent'>“O,” medde dewyrth, ac yn ei flaen â fo. Ymhen
eiliad, eistedd wedyn, a phwffian a phesychu fel
tiwn gron.</p>

<p class='pindent'>“Sôn am ysbrydolieth oedden ni’n tê?” medde
fo.</p>

<p class='pindent'>“Ia,” medde fi.</p>

<p class='pindent'>“Wel, Ioan ydi’r sowldiwr pren, ac ysbrydolieth
ydi’r gwynt sy’n ei droi o,” medde fo rhwng hanner
dwsin o bwffiade a phesychiade. Ac yn ei flaen â fo
wedyn. Stopiodd yn y man fel tase fo eisie i mi
ofyn cwestiwn, ond ddaru mi ddim.</p>

<p class='pindent'>“Wyt ti’n dallt?” medde fo.</p>

<p class='pindent'>“Dallt be?” medde fi.</p>

<p class='pindent'>“Dallt bedi ysbrydolieth?” medde fo.</p>

<p class='pindent'>“Rydwi’n meddwl mod i,” medde fi.</p>

<p class='pindent'>“Be?” medde fo wrth godi i ailgychwyn.</p>

<p class='pindent'>“Gwynt yn troi sowldiwr pren, yntê?” medde fi.</p>

<p class='pindent'>“Twt, lol,” medde dewyrth, ac yn ei flaen â fo
nes dwad i ben ei dennyn.</p>

<p class='pindent'>“Fel hyn,” medde fo yn y man, “roedd ysbrydolieth
yn gorfodi Ioan i sgwenu mewn geirie bychin—pwff
a pheswch—fel y gwynt y sowldiwr pren.”</p>

<p class='pindent'>“Ond tydi’r gwynt ddim yn gorfodi’r sowldiwr pren
i sgwenu mewn geirie bychin,” medde fi yn ffwndrus.</p>

<p class='pindent'>Aeth dewyrth yn gaclwm gwyllt yn y fan yma,
nes i’w besychu roi pen ar ei stori. Ac roeddwn i yn
y niwl yn lân. Wyddwn i ar wyneb y ddaear pwy
oedd ysbrydolieth. Ond cyn i mi gael amser i ofyn
iddo, i ffwrdd â fo.</p>

<p class='pindent'>Stopiodd wedyn i eistedd.</p>

<p class='pindent'>“Nedw,” medde fo toc, “prun ai dyn tal ynte dyn
byr oedd Paul?”</p>

<p class='pindent'>Atebes i mono fo am dipyn. Roeddwn i’n meddwl
am yr ysbrydolieth yma. Mi allswn i feddwl ar
dewyrth mai dyn wedi cael rhyw siort o strôc
ydio, a rhywun yn gafael yn ei law ac ynte’n ddiymadferth,
a’i defnyddio hi i sgwenu’r hyn mae o’n
ddymuno. Ond yn ol y tipyn a glywes i am Ioan,
dydio ddim yn edrych yn debyg iawn i fel tase’i
Efengyl o wedi’i sgwenu gan ddyn wedi cael strôc.
Mae’n rhaid, felly, fod rhyw ddrwg yn y caws,
ynglŷn â syniad dewyrth amdano fo. Erbyn imi
gael fy meddwl at ei gilydd, wedyn, ynghylch Paul,
roedd dewyrth wedi mynd. Eis ar ei ôl o, ac
roedd o’n aros amdana i, ac yn pwffian a phesychu,
a’i frest fel rhegen rych.</p>

<p class='pindent'>“Prun, Nedw?” medde fo.</p>

<p class='pindent'>“Dyn tal,” medde fi. Cododd ac aeth yn ei flaen
gam, ac eistedd wedyn, dan yr un amgylchiade
ag arfer.</p>

<p class='pindent'>“Sut gwyddost ti?” medde fo.</p>

<p class='pindent'>“Dwn i ddim,” medde fi, “ond mod i’n meddwl.”</p>

<p class='pindent'>“Thâl meddwl ddim i grogi dyn,” medde dewyrth
yn ffrwt, a’i wyneb yn goleuo. “Dyn byr oedd
Paul,” medde fo, “y lleia ohonyn nhw i gyd.” Ac
yn ei flaen â fo. Eisteddodd wedyn, ac edrych arna i
fel tase fo eisio i mi ofyn cwestiwn arall.</p>

<p class='pindent'>“Sut hynny?” medde fi.</p>

<p class='pindent'>“Mae o’n deyd ei hun,” medde fo,—“Myfi y llai
na’r lleiaf o’r holl saint,—y byrra ohonyn nhw i
gyd oedd o’n siwr i ti. Dene iti adnod ar y pwnc
i’w dysgu erbyn y Sul nesa.”</p>

<p class='pindent'>Erbyn hyn yr oeddem ni ar dop yr allt, ac yn ymyl
ei dŷ o a bodo,—tŷ bychan ar dop yr allt ydio,—a
dewyrth, bellach, yn medru cerdded heb bwffian a
phesychu, ac am hynny ’doedd dim achos gofyn
mwy o gwestiyne.</p>

<p class='pindent'>Wrth fynd at y drws, “Cymer di ofal,” medde
dewyrth dan ei lais, “cofia fod y ffit lân arni <span class='it'>hi</span>
heddyw.”</p>

<p class='pindent'>“Hi” mae dewyrth yn galw bodo, a “nacw”
mae bodo’n ei alw fynte.</p>

<p class='pindent'>Ac roedd yn amlwg fod y ffit lân ar bodo’n drwm.
A pheth diflas ydi’r ffit lân, yn enwedig ar amser
bwyd. Mae hi i radde er bodo bob amser. Does
ene ddim farnish ar yr un o’r cadeirie, mae bodo
wedi’i rwbio i ffwrdd wrth eu cnau nhw. Ac y mae
cader dewyrth bron yn dwll, gan y rhwbio parhaus
arni, ac yn splintars i gyd. Am hynny, wedi i
dewyrth unweth eistedd yn ei gader, feder o ddim
symud ond efo gofal. Ac am y llawr,—llawr pren
ydio,—mae o cyn wynned a thrensiwr. Os bydd y
cadeirie, a’r ffendar a’r heyrn tân, i gyd ar ben y
bwrdd, mae hynny’n arwydd fod y ffit lân yn drom
iawn ar bodo.</p>

<p class='pindent'>Pan aeth dewyrth a fi i mewn, doedd yno ddim
ond un gader ar lawr, a honno wrth y drws, a’r
gweddill i gyd â’u gwadne i fyny ar ben y bwrdd, a’r
ffendar a’r heyrn tân, a’r canwyllbrenni pres, a’r
scelet, ar dop y cwbwl. Doedd bodo ddim yn y tŷ,
ond roedd ei sŵn hi yn y bwtri.</p>

<p class='pindent'>“Tyrd i mewn, Nedw,” medde dewyrth, “gad imi
edrych am yr adnod honno iti.” Ac estynodd y
Beibil oddiar y dresal. Dene Bodo i mewn fel tân
gwyllt, ac yn cipio’r Beibil oddiarno fo, ac yn bloeddio
fel gwraig wallgo,—“Be haru’r dyn, deydwch?—yn
darllen ei Feibil liw dydd gole glân, a finne
newydd ei ddystio fo hefyd.” Ar hyn, sylwodd arna
i yn eistedd ar y gader, yr unig un oedd i’w chael, a
dene ddyrnod i mi ar draws fy ngwyneb efo’r carp
llawr, nes fy mod i’n speden.</p>

<p class='pindent'>“Eistedd ar y gader ene ar bob dydd!” medde
hi, “a hel dy draed ar hyd y llawr yma,—mae carreg
y drws yn ffisiant i ti.”</p>

<p class='pindent'>Ac allan â fi ar garreg y drws, a dewyrth ar fy ol i
fel oen llyweth.</p>

<p class='pindent'>“Tyrd am dro, machgen i, i weld yr ardd,” medde
fo. Ac i’r ardd â mi. Roedd yno fath o setl i
eistedd arni, a dene ni’n dau yn eistedd, a dewyrth
yn pwffian yn ysgafn am yn hir fel tase fo’n smocio
cetyn anweledig. Toc, dene fo’n troi ata i,—“Nedw,”
medde fo, “mi wnest dipyn o gamgymeriad
wrth eistedd ar y gader ene. Arni hi
roedd o ’n eistedd ar y Sul. A ’does neb byth yn
cael eistedd arni o gwbwl rwan. Dydi <span class='it'>hi</span> ddim yn
ei phethe’n rhyw dda iawn byth er pan ddaru hi
ddigio tipyn wrth y Brenin Mawr. Dydi hi ddim ar
delere da efo’r Brenin Mawr o gwbwl rwan. Mi
dreuliodd lawer ar ei glinie wrth y gader ene yn
gofyn i’r Brenin Mawr roi’i aden drosto <span class='it'>fo</span>, ond ddaru
o ddim dybygswn i, os nad oedd <span class='it'>o</span> ’n gwrthod mynd
dan ei aden o wedi cael cynnyg. Mae ffordd fel ene
o edrych arni, wyddost. Ac am wn i nid ar y
Brenin Mawr oedd y bai.” Yn y fan yma mi ddaru
rhyw ddeigryn bach hel i gornel llygad dewyrth.
“Gad inni droi’r stori, Nedw,” medde fo. “Faset
ti’n licio imi dy holi di eto?”</p>

<p class='pindent'>Yn gweld y plesie hynny fo, mi ddeydes “baswn.”</p>

<p class='pindent'>“Wel,” medde dewyrth, “prun ai gŵr priod ynte
hen lanc oedd Paul?”</p>

<p class='pindent'>“ ’Dwn i ar wyneb y ddaear,” medde fi. “Mi
allswn i feddwl mai hen lanc.”</p>

<p class='pindent'>“Pam?” medde dewyrth.</p>

<p class='pindent'>“Doedd o byth adre,” medde fi.</p>

<p class='pindent'>“Dydi’r ateb ene’n deyd dim, mae o’n torri ddwy
ffordd,” medde dewyrth. “Gŵr priod oedd Paul
iti.” Ac mi drychodd arnai’n hir tan smocio’r
cetyn anweledig yma, yn disgwyl i mi ofyn cwestiwn
iddo.</p>

<p class='pindent'>“Sut ydech chi’n deyd hynny?” medde fi o’r
diwedd.</p>

<p class='pindent'>“Mae ene adnod yn deyd,—’Pwy a’m gwared i
oddiwrth gorff y farwolaeth hon?’ ” Ac medde fo
wedyn dan ei lais,—“Mae nhw’n deyd mai at ei
wraig roedd o’n cyfeirio. Ac mae’n hawdd gen
i ’u coelio nhw, achos un garw am siarad ar
ddamhegion oedd Paul.” Bu’n ddistaw am dipyn
wedyn, ac yna dwedodd dan ei lais,—“Nedw, y
peth sydd rhynga i a ti, rhynga i a ti y mae o, yntê,
machgen i?” Aeth ymlaen am dipym wedyn i
smocio’r dim byd yma, gan bwffian yn ysgafn o hyd.</p>

<p class='pindent'>“Dos ar flaene dy draed,” medde fo’n union, “ac
edrych trwy ffenest y siambar, i weld be mae <span class='it'>hi</span>’n
neud.”</p>

<p class='pindent'>Mi es fel y deydodd o. “Ar ei glinie mae hi,”
medde fi, wedi dwad yn ol, “wrth y gader yr eisteddes
i arni, ac yn ei dystio fel tase hi ddim yn ei
gweld hi, ac yn edrych i’r lle tân.”</p>

<p class='pindent'>Ac yn wir, roedd yr olwg ryfedda ar bodo. Ar ei
glinie o flaen y gader yma roedd hi, yn edrych fel
tase hi’n cysgu â’i llygid yn agored, ac yn dystio.
Mae’n debyg mai ceisio dystio sêt y gader oedd hi,
ond doedd hi ddim yn ei chyffwrdd y rhan fwyaf
o’r amser. Roedd hi’n dystio’r awyr ryw ddwy neu
dair modfedd uwchben sêt y gader, ac yn edrych felly
i’r tân, a siarad rhyngddi a hi ei hun.</p>

<p class='pindent'>“Meddwl amdano <span class='it'>fo</span> mae hi,” medde dewyrth,
“dene’i gader <span class='it'>o</span> ar y Sul, wyddost.”</p>

<p class='pindent'>“Ia,” medde dewyrth ymhen tipyn,—“ei gader
<span class='it'>o</span> ar y Sul oedd hi.” Yna aeth â’i ben i’w blu.
“Ia,” medde fo fyth a hefyd, “ei gader <span class='it'>o</span> oedd hi
ar y Sul.” Ac anghofiodd dewyrth bopeth
amdana i.</p>

<p class='pindent'>Mi rois gic bach i’w ffon o toc, ac mi ddeffrôdd.
“Ia,” medde fo, “ei gader <span class='it'>o</span> oedd hi,—helo, Nedw,
ac rwyt ti yma? Rhosa di,” medde fo dan sirioli,
“ddaru rhywun ddeyd wrthyt ti dy fod di’n debyg
iawn iddo <span class='it'>fo</span>?”</p>

<p class='pindent'>“Pwy ydi <span class='it'>o</span>?” medde fi.</p>

<p class='pindent'>“Be! doeddet ti ddim yn ei nabod <span class='it'>o</span>?” medde
dewyrth, fel tase rhywun wedi ei daro,—“ac mae
cymint o amser a hynny? Erbyn meddwl, ’doeddet
ti ddim wedi d’eni. Mae’n rhyfedd meddwl fod neb
yn y lle yma, hefyd, heb ei nabod <span class='it'>o</span>. Ond rwyt ti’r
un ffunud a fo, Nedw. Mae’r hen wraig wedi deyd
hynny lawer gwaith.”</p>

<p class='pindent'>Wel, wir, rydwi’n methu dallt pobol. Mae nhad
a mam yn hollol wahanol i’w gilydd. Ond mae
rhai’n deyd mod i run bictiwr â nhad, eraill mod i
run ffunud â mam. A dyma ddeyd rwan mod i’n
debyg iddo <span class='it'>fo</span>, ond neb yn deyd mod i ’n debyg i mi
fy hun.</p>

<p class='pindent'>“Nedw,” medde dewyrth toc, “dos eto ar flaene
dy draed i edrych be mae <span class='it'>hi</span>’n neud.”</p>

<p class='pindent'>Mi es, ac wedi dwad yn ol, “Ar ei glinie wrth yr hen
gader y mae hi o hyd,” medde fi, “ond bod ei
phenelinie hi ar y gader rwan, a’i dwylo ar ei
gwyneb fel tase hi’n deyd ei phader, ac mae’i
gwefuse hi’n mynd. Ond rydwi’n siwr mai deyd
rhywbeth arall y mae hi, o achos fase neb yn deyd
ei bader ar amser cinio, ai fase dewyrth?”</p>

<p class='pindent'>“Wel,” medde dewyrth yn drist, “mi fydd yn
well toc. Gobeithio y closhith hi dipyn yn nes at
y Brenin Mawr.”</p>

<p class='pindent'>“Lle mae’r cadeirie erill?” medde fo yn y man.</p>

<p class='pindent'>“Ar dop y bwrdd,” medde fi.</p>

<p class='pindent'>“A’r ffendar a’r stôl haearn?”</p>

<p class='pindent'>“Ar dop y bwrdd.”</p>

<p class='pindent'>“A’r canwyllbrenni pres a’r scelet?”</p>

<p class='pindent'>“Ar dop y bwrdd.”</p>

<p class='pindent'>“A’r setl?”</p>

<p class='pindent'>“Ar dop y bwrdd.”</p>

<p class='pindent'>“Ia, meddwl amdano <span class='it'>fo</span> mae hi,” medde dewyrth,
“a phan fydd hi’n meddwl mwy na’i gilydd amdano
<span class='it'>fo</span> mae hi’n cael y ffit lân yn drom iawn. Mi
fase’n biti iddo fo ddwad i dŷ budur. Dos i edrych
eto.” A dene fi’n mynd.</p>

<p class='pindent'>Roedd hi ar ei thraed yrwan, yn sychu sêt y
gader, oedd yn wlyb, yn ofalus. Ac wedyn yn
mynd i dynnu’r cadeirie erill i lawr.</p>

<p class='pindent'>Wedi imi ddeyd hynny, “Mi awn ni’n ol ymhen
rhyw funud neu ddau,” medde dewyrth.</p>

<p class='pindent'>Ac ymhen munud neu ddau, yn ol â ni, a minne’n
cadw tu ol i dewyrth. Pan aethom ni i mewn,⁠—</p>

<p class='pindent'>“Nedw,” medde bodo, mewn llais na chlywes i
mono ganddi hi rioed o’r blaen, llais toddedig a
meddal fel yr afon bach dan tŷ pan ydech chi’n
dal y’ch llaw ynddi hi. “Nedw,” medde hi, “tyrd
yma, ’ngwas i.”</p>

<p class='pindent'>Dene fi i mewn. “Dyma iti frechdan jam,”
medde bodo. A rhoddodd frechdan jam dan gamp
i mi. “Tyrd yma, Nedw bach,” medde hi wedyn.
Mi roddodd y gader y tarodd hi fi â’r carp llawr am
eistedd ynddi, ar ganol y llawr.</p>

<p class='pindent'>“Nedw,” medde hi, “eistedd yn honene â’r
frechdan jam yn dy law, a rho dy draed, fel ene, ar
ffon y gader.” Ac mi ddarum, er bod fy esgidie i’n
fudron.</p>

<p class='pindent'>Edrychodd hithe arna i. Cymerodd gam yn ol,
ac edrychodd wedyn. Cymerodd gam arall yn ol,
a daliodd i edrych. A dewyrth yn edrych dros ei
hysgwydd hi.</p>

<p class='pindent'>“John,” medde hi wrth dewyrth toc. Ond pan
drodd hi ei phen ’doedd dewyrth ddim yno.
“John,” medde hi wedyn, ond ddaeth dewyrth
ddim i’r golwg.</p>

<p class='pindent'>Mi aeth i drôr y dresal, a chymyd cylleth wedi
rhydu oedd yno, ag un llafn iddi wedi torri, a’i rhoi
hi i mi. “Hwde, Nedw,” medde hi, “cadw hon
yn ofalus, a dos adre.”</p>

<p class='pindent'>Wrth fynd beibio’r penwar bach, pwy oedd yn
eistedd ar garreg â’i ben rhwng ei ddwylo, yn siarad
â fo’i hun bob yn ail ag edrych fel tase fo’n dal i
smocio’r cetyn anweledig yma, ond dewyrth.</p>

<p class='pindent'>“Cymyd ar ol teulu’i fam mae Nedw,” medde
fo, “mae o run fath a <span class='it'>fo</span> i’r dim.”</p>

<p class='pindent'>Dene fi’n rhoi clec mawr ar y penwar. Mi
gododd dewyrth ei ben.</p>

<p class='pindent'>“Ac rwyt ti’n mynd?” medde fo. “Hwde,
machgen i.” Mi aeth i’w boced, a thynnodd swllt
allan, a rhoddodd o yng nghil fy nwrn i gan wincio
arnai, ac edrych yn hir arnai wedyn heb ddeyd dim.
“Wyddest ti be?” medde fo o’r diwedd, tan
ochneidio, “mi leiciwn o waelod fy nghalon tase
d’enw di’n Isaac. Rhed adre rwan.” Ac i ffwrdd
â mi.</p>

<p class='pindent'>Wedi cyrraedd gwaelod yr allt mi dryches yn ol.
Dene lle roedd dewyrth a bodo ar ben y drws, a
bodo a’i braich ar ysgwydd dewyrth, fel tase dim
wedi bod rhyngddyn nhw, yn edrych ar fy ol i, ac yn
chwifio’u dwylo.</p>

<p class='pindent'>“Mam,” medde fi ar ol mynd i’r tŷ, “pam fod
Isaac ni yn Isaac?”</p>

<p class='pindent'>“Ar ol bachgen dewyrth a bodo,” medde mam.</p>

<p class='pindent'>“Lle mae o, ydio wedi marw?” medde fi.</p>

<p class='pindent'>“Rhed, machgen i, i Dyddyn Derw, mewn munud
i nol cnegwarth o laeth, cyn iddyn nhw gychwyn i’r
dre,” medde mam, gan dorri ar fy nhraws i.</p>

<p class='pindent'>Ac i ffwrdd i Dyddyn Derw â mi. Mi welwn ar
wyneb mam ar y pryd mai dene oedd ore.</p>

<div><span class='pageno' title='95' id='Page_95'></span><h1>X.—SEC.</h1></div>

<p class='pindent'>Ddychrynnes i fawr erioed yn fwy na’r nos
Iau cyn y dwaetha. Roedd hi wedi mynd
braidd yn hwyr, ac yn twllu yn o drwm,
a minne’n croesi Pont y Llan. Mae ene adwy yn
ochor y bont, a phren derw mawr, gwag, yn ei
chanol, a gwrych coed cnau mawr bob ochor i’r
ffordd wedyn. Wrth basio’r adwy a’r pren derw,
rhwng twyll a gole, mi welwn rywbeth gwyn yn
estyn allan o ganol y twll, ac yn gneud sŵn gwichlyd,—“Ne-ene-ene.”
Mi roddes neid ac i ffwrdd â
mi fel y fellten. Wedi mynd heibio’r gornel,
mi sefes i wrando, ac mi glywn wedyn y llais yn
uwch a mwy nadlyd,—“Ne-ene-ene-edw, Ne-e-dw.”
Adwaenes o’n syth, a throis yn fy ol. Llais Sec
oedd o. Pwy ydi Sec, fedrai ddim deyd wrthych
chi, ond Eseciel Bingley ydi ei enw fo ar lyfr yr
ysgol, ac y mae o’n byw efo’r hen Jinny’r Gardden,
yn Nhwnt i’r Afon. Dydio fawr o beth, i ddwad
o dŷ Jinny, o achos mae hi ei hun yn garpie, a’i
chroen fel melyn ŵy wedi torri, a ffrïo gormod—yn
grebachlyd, heblaw bod yn rhyw felyn-ddu.
Un ryfedd ydi Jinny. Hi ydi’r wraig sy’n mynd
allan o’r capel i boeri. Mae hi’n eistedd yng
ngwaelod y capel, a reit amal, pan mae’r pregethwr
yn dechre mynd i hwyl, fe gyfyd Jinny yn sydyn,
ac aiff allan i boeri, ac i mewn yn ei hol i wrando,
fel tase dim byd wedi digwydd.</p>

<p class='pindent'>Daeth Sec ati hi’n sydyn, na ŵyr neb o ble, pan
oeddwn i yn Standard I., a rhoddwyd ynte’n
Standard I. Rydwi yn Standard IV. yrwan,
ond dal yn ffyddlon yn Standard I. y mae Sec o
hyd. Doedd fawr o bwys ymha Standard y basech
chi yn ei roi o, cyn belled ag yr oedd dallt pethe
yn y cwestiwn, ond gan mai Standard I. fu’n
ddigon caredig i’w dderbyn o, mae’n ymddangos
nad ydi ynte am droi ei gefn ar hen ffrynd. Dene
a ddywed Joseph y Titshiar.</p>

<p class='pindent'>“Wel, Sec,” medde fi, “be wyt ti’n ei neud
yma?”</p>

<p class='pindent'>“O-o-es ge-n-n-o-t ti fa-a-ra b-b-ri-i-ith, Ne-ene-edw?”
medde fo.</p>

<p class='pindent'>Dwad adre o de parti’r Ysgol Sul yr oeddwn i,
ac yr oedd yn naturiol imi fod wedi celcio tipyn
o fara brith, fel y bechgyn erill i gyd, a’r un mor
naturiol i Sec dybio hynny.</p>

<p class='pindent'>“Oes, was,” medde fi.</p>

<p class='pindent'>“Ga-a-i da-a-me-ed?” medde fo,—“i-i-sh-i-o⁠—”</p>

<p class='pindent'>Ond mi dorres ar ei draws o. “Dene be’ sy’
i gael am beidio â dwad i’r Ysgol Sul,” medde fi,
ac i ffwrdd â mi, a thros y gamfa, ac i’r Nyrs Goed
Llus. Erbyn hyn roedd hi’n mynd braidd yn dwyll.
Pan yn nyfnder y nyrs,—“Ne-ene-ene—” medde
rhywbeth dan fy nhraed i, ac mi roddes waedd a neid.
Fedrwn i symud dim am funud, a dene’r “Ne-ene-ene—”
hwnnw wedyn dan fy nhraed i. Beth
oedd o ond sŵn bwrlwm y ffos fach dros garreg.
Mi godes fy nghalon, ac ymlaen â fi yn bur ddewr,
nes clywed,—“i-i-ish-sh-sh-i-o—” yn fy ymyl
wedyn, a’m fferodd. Beth oedd o ond cangen
yn rhwbio’r wal.</p>

<div class='figcenter'>
<img src='images/i105.jpg' alt='Two boys at a forest path.' id='iid-0007' style='width:80%;height:auto;'/>
<p class='caption'>“<span class='sc'>Y—sy—sy—slum,” medde Sec.</span></p>
</div>

<p class='pindent'>“Thâl hi ddim fel hyn,” medde fi, “mi â i
yn ol, a rownd y ffordd. Pan eis i at y gamfa,
pwy oedd yn crïo â’i ben arni ond Sec, ac yn dal
rhywbeth yn hongian yn ei law.</p>

<p class='pindent'>“Bedi’r mater, Sec?” medde fi.</p>

<p class='pindent'>“A-a Ne-ene-edw i-i-ish-i-o-o bw-bw-yd,” medde
Sec. Ac mi ddalltes mai trïo deyd hynny yr oedd
o pan adawes i o. Ond cyn imi fedru ei ateb,
dene fo’n dangos y peth oedd yn ei law i mi.</p>

<p class='pindent'>“Bedio?” medde fi.</p>

<p class='pindent'>“Y-sy-sy-slum,”<a id='r8'/><a href='#f8' style='text-decoration:none'><sup><span style='font-size:0.9em'>[8]</span></sup></a> medde Sec, “u-u-n by-w-w,
mi-i c-c-ei o a-am d-a-a-me-ed.”</p>

<p class='pindent'>Ac yn wir i chi, be oedd o ond slum y nos. Roedd
o wedi dwad o hyd iddo yn yr hen geubren derw
wrth Bont y Llan, y lle y bydde fo, gan amlaf,
yn cysgu ynddo y nos, medde fo, er fy syndod i.
Ac mi ddeydodd fod chwaneg yno, ac y cawn i
stoc ohonyn nhw am damed o rywbeth bob dydd.
Roedd pethe’n dechre gloywi erbyn hyn,—a gwyneb
Sec yn llwyd. Wel allan â’r bara brith. Doedd
o, rywsut, ddim mor flasus ar ol gweld gwyneb
Sec. Mi cafodd o i gyd, ac mi wnaeth i minne
gymyd y slum.</p>

<p class='pindent'>Dene a ’nghychwynnodd i yn ddelar<a id='r9'/><a href='#f9' style='text-decoration:none'><sup><span style='font-size:0.9em'>[9]</span></sup></a> slumod a
gwningod. Mi ddeydes “nos dawch” wrth Sec,
ac er ei bod hi’n bur dwyll erbyn hyn, roeddwn
i adre heb yn wybod i mi fy hun, wrth feddwl
beth ddeyde’r bechgyn fore drannoeth wrth weld
slum byw gen i yn yr ysgol. Doedd y rhan fwyaf
ohonyn nhw erioed wedi gweld yr un yn nes na’r
awyr.</p>

<p class='pindent'>Mi cadwes o ym mhoced fy nhrowsus dros y
nos, a’r unig anlwc oedd iddo fo ddwad yn rhydd,
ac i minne dorri orniment wrth ymbalfalu amdano
yn y twllwch. Ond deliais o’n sâff, a chadwes o
dan y gobennydd tan y bore.</p>

<p class='pindent'>Sôn am boblogiedd,—doedd dim siawns i neb
ond fi bore drannoeth. Chai neb weld y slum,
ond ar yr amod eu bod nhw’n dwad â hanner dwsin
o biwied i’w fwydo, o achos mai ar biwied y mae
o’n byw. Wmffre oedd yn derbyn a chyfri’r
piwied, a minne wedyn yn dangos y slum. Wedi
ei weled o, doedd na byw na marw na chai Robin
bach Ty’n Llidiard y slum yn eiddo iddo fo’i hun.
Roedd o’n barod i roddi unrhyw bris amdano,
medde fo, o feipen i wningen fach. A dene’r
slum yn mynd iddo am wningen. Ond erbyn bore
drannoeth roedd y slum wedi marw. Robin oedd
wedi trïo rhoi pry copyn yn fwyd iddo, ac ynte’n
byw ar y pethe a ddalie pan ar ei aden. A phwy
erioed a welodd bry copyn yn hedeg? Felly,
mi welsom un peth, fod pryfed cop yn wenwyn i
slumod.</p>

<p class='pindent'>Ar amser chware, dene Sec yn codi ei fys arna i,⁠—</p>

<p class='pindent'>“En-ne-edw,” medde fo,—“by-by-brech-d-a-an
i m-i-i am sy-sy-slum.”</p>

<p class='pindent'>A dene fargen. Roedd gen i slum arall yn mynd
i mewn ar ol amser chware, ac mi werthes hwn
hefyd i Robin am wningen. Roedd rhyw wendid
am slumod wedi dwad ato fo. Erbyn hyn roedd gen
i ddwy wningen. Roedd gan amryw o’r bechgyn
wningod, a dene’r gair allan fod Nedw’n barod
i werthu unrhyw nifer o slumod i’r bechgyn am
wningen yr un, neu ryw bris rhesymol arall. Welsoch
chi rotsiwn beth y pnawn hwnnw. Roedd
gan bron bob bachgen yn yr ysgol wningen efo
fo, a chyn gynted ag y troai’r scŵl ei gefn, yn galw
arna i—dydi’r scŵl ddim yn clywed yn dda o gwbwl—ac
yn dangos pen gwningen i mi o’u pocedi,—rhai
o bob math a lliw, gwyllt a dôf. Rydwi’n
siwr fod ene tua naw neu ddeg, i gyd. Amser
chware roedd pawb yn gwthio ei wningen i mi am
slum, a minne heb ddigon o slumod i’r farchnad. Mi
addewes ddyfod â stoc newydd i’r ysgol drannoeth.
Llwyddodd Sec i gael tri neu bedwar imi rywfodd,
yn ystod y nos, ac addawodd beidio â deyd gair
wrth neb amdanyn nhw. O dipyn i beth daeth
holl wningod y lle yn eiddo imi. Ar ol i rai ohonyn
nhw farw, ac i’r gath fwyta dwy, roedd gen i bump
wedyn. Mi gadwes dair a rhoi dwy i Wmffre.
Roedd hynny’n ardderchog, nes iddi ddwad yn
bwnc o fwyd iddyn nhw.</p>

<p class='pindent'>Mae cael digon o brofant<a id='r10'/><a href='#f10' style='text-decoration:none'><sup><span style='font-size:0.9em'>[10]</span></sup></a> i gymint ag oedd gen
i o wningod yn dipyn o beth. Mi weles ei bod yn
haws dal piwied i slumod na hynny. Cynghorwn
bawb i gadw slum yn lle gwningen, yn enwedig gan
fod rheswm arall tros ei gadw y cai sôn amdano eto.</p>

<p class='pindent'>O’r diwedd darfu gwningod y bechgyn. Doedd
gan neb yr un i gynnyg i mi, ac yr oedd pawb
eisio slum. A doedd hi ddim yn deg gwerthu
rhai slumod a rhoi’r lleill. Y peth y methe plant
ei ddallt oedd, ymhle y cawn i ’r holl slumod yma,
ac yr oedd Sec wedi addo peidio â deyd, na gwerthu
rhai ei hun, ar draul colli ei damed. Felly, mi
gefes, rydwi’n meddwl, y peth mae nhw’n ei alw’n
“patent” ar slumod, er nad ydwi ddim yn siwr mod
i’n dallt y peth yn iawn. Er mwyn bod yn siwr, mi
ofynnes i John Roberts, y post, ar y ffordd un diwrnod.
Mae o’n giamstar ar y pethe yma, medde nhw.</p>

<p class='pindent'>“John Roberts,” medde fi, “bedi ‘patent’?”</p>

<p class='pindent'>“I be wyt ti’n gofyn, Nedw, ngwas i?” medde
fo’n reit glên.</p>

<p class='pindent'>“Rydwi’n meddwl, os nad ydwi’n methu, mod
i wedi cael patent ar slumod,” medde fi.</p>

<p class='pindent'>“Mae’r Brenin Mawr wedi cael patent arnyn
nhw ymhell o dy flaen di, Nedw bach,” medde
John Roberts, yn gwynfanus, a throdd ar ei sawdl.</p>

<p class='pindent'>Dydwi ddim yn siwr eto, felly, o’r peth; ond
does dim i’w neud ond deyd wrth y bechgyn mai
gen i mae’r patent, a chadw’n ddistaw ynghylch
ei ystyr o. Roedd hi wedi mynd, o dipyn i beth,
i mi rannu ’nghinio efo Sec, a phan fydde pawb
o ’nghwmpas i ar ganol dydd, a’r farchnad yn o
boeth, fe gai Sec y cinio i gyd. Bob yn dipyn
roedd graen go dda yn dechre dwad ar ei wyneb,
a minne’n gwerthu’r slumod am y pris ucha’n
bosib,—pensel lâs, neu feipen, neu addo cnau
daear, a phethe felly.</p>

<p class='pindent'>Yn sydyn un diwrnod darfu’r slumod hefyd.
Methodd Sec â dwad o hyd i’r un yn unman.
Wyddwn i ar y ddaear beth i’w neud, a minne wedi
cael lot o faip ac addo cnau daear ar dryst, ac Wmffre
a fi wedi eu bwyta nhw, neu neud lanterni maip.
Ac am y feipen ges i gan Willie Ann Huws, roedd
honno’n ddigon maint i neud lantar i ffitio post
llidiard y Plas.</p>

<p class='pindent'>Un min nos, a minne’n cysidro dros yr amgylchiade,
â ’mhwys ar wal y buarth, pwy a ddaeth heibio ond Sec.</p>

<p class='pindent'>“Ne-e-edw,” medde fo, “mi-i w-w-wn i ym-ym-mhle
mae sy-slumod.”</p>

<p class='pindent'>“Ymhle?” medde fi.</p>

<p class='pindent'>A dene fo’n deyd ei fod wedi gweld rhai’n dwad
allan y nosweth honno o seilin yr ysgol, yn ymyl
y gloch. Ond sut i gael i’r seilin oedd y cwestiwn.
Mi gofiodd Sec am y peth mae nhw’n alw’n fanol,<a id='r11'/><a href='#f11' style='text-decoration:none'><sup><span style='font-size:0.9em'>[11]</span></sup></a>
uwch ben y cloc mawr yn yr ysgol, a’r llall uwchben
y bôrd y mae’r scŵl yn sgwenu arno.</p>

<p class='pindent'>Bore drannoeth wedi gweld Wmffre, dyma
fi’n cyhoeddi y bydde gen i slum bob un cyn nos
i bob un yr oeddwn i yn ei ddyled, ac un am ddim
i unrhyw un o’r plant a’i cymere fo ar fy nhelere
i. Roedd y lle yn fyw i gyd yn syth. Ganol dydd,
pan oedd y plant yn mynd allan, mi slipiodd Wmffre
a fi i’r cwpwr llyfre, ac mi addawodd Sec fod yn
ddistaw. Dene bawb allan, a’r rhai oedd yn bwyta
yn yr ysgol yn ol at eu cinio, a Sec yn bwyta fy
nghinio i reit ddistaw. Toc, mi gliriodd pawb,
a dene ni’n dau o’r cwpwr, a dringo ochor y
cloc mawr, i’w dop, yna oddiyno’n codi caead y
manol, ac i mewn i’r seilin. Doedd gennym ni
ddim llai nag ofn, oherwydd dene “shiw” mawr
yn y seilin cyn gynted ag yr aethom i mewn. Wedi
cau’r caead dene dwllwch dudew. Roedd gennym
ni focs o fatshis, gawsom ni gan Sec. Un da am
ddwad o hyd i bethe felly ydio. “Hei,” medde
Wmffre, “dyma un,” ac i’w boced â fo, slum
braf iawn. Erbyn amser canu’r gloch, roeddem
ni wedi dal naw. Cyn inni feddwl am ddwad i
lawr, dene’r gloch yn canu, ac i mewn â’r plant.
“Rwan am y telere,” medde fi wrth Wmffre,
“i’r un sydd eisio slum am ddim. Os meder un
ohonyn nhw ddal hwn, mi caiff o.” Mi godes y
caead yn ddistaw bach. Yr oedd Standard I. bron
odanom ni, ac mi luchies y slum i’w canol nhw.
Dene sgrech fyddarol, a’r scŵl yno. Roedd y sgrech
yma’n ddigon hyd yn oed iddo fo ei chlywed. Mi
glywen y scŵl yn gofyn yn wyllt,—“What’s this?”</p>

<p class='pindent'>Ddeydodd neb air am funud, ond toc dyma
lais Sec,—“A-sy-sy-sy-slum sy-syr, a-slumsyr.”</p>

<p class='pindent'>Dene’r tro cynta erioed i neb glywed Sec yn yr
ysgol yn ateb cwestiwn yn gywir.</p>

<p class='pindent'>“ ‘Bat,’ you mean,” medde’r scŵl yn wyllt.</p>

<p class='pindent'>“N-n-o-o b-a-a-at, sy-sy-sy-slumsyr,” medde Sec.</p>

<p class='pindent'>Gofynnodd y scŵl pwy ddaeth â fo. Wydde
neb ddim, ond gan fod gan Sec rywbeth od bob
dydd yn yr ysgol, edrychodd pawb arno fo.</p>

<p class='pindent'>“Come out,” medde’r scŵl, ac aeth â fo at ei
ddesc, ac mi cadwodd yno nes cael amser i’w ddyrnu,
a thaflodd y slum allan.</p>

<p class='pindent'>Safodd Sec fel dur heb glepian, a gwelsom ninne
na thale hi ddim iddo fo gael ei gweir am ddim byd.
A gwyddem mai ei gweir gai o, o achos ni chlepie
Sec ddim arnom ni.</p>

<p class='pindent'>Tarawyd ar gynllun i’w achub o. Cerddasom
fel cathod ar draws y seilin at y manol arall, sy
uwchben y bôrd y mae’r scŵl yn sgwenu arno.
Mae hwnnw ymhell oddiwrth y ddesc lle y safe
Sec. Symudwyd y caead dipyn bach o’r ffordd.
Roedd Isaac y Graig wrth y bôrd yn gneud sym,
a’r scŵl y tu ol iddo. Methai Isaac neud y sym
yma, a’r scŵl yn dechre malu ewyn. Er mwyn
ceisio tynnu sylw’r plant, dyma fi’n danglo slum
yn eu golwg gerfydd ei goes, ond ni sylwai neb gan
fod Isaac yn methu gneud y sym. Edrychai
pawb yn fanwl ar y bôrd, gan drïo ei helpu trwy
siarad rhwng eu dannedd, rhag ofn i rywun arall
gael ei alw at y bôrd. Gan nad ydi’r scŵl ddim
yn clywed, ryden ni wedi dysgu, i gyd, siarad yn
uchel, heb symud ein dannedd na’n gwefuse.
Methu gneud y sym ddaru Isaac, beth bynnag,
a dene “hold out” iddo fo. Pan oedd y ffon
ar fin dwad i lawr, mi blygodd Wmffre ar fy nhraws
i weld, gan wasgu ar fy mrest, ac ar y funud, pan
drois i fy mhen i ddeyd wrtho am beidio, mi drôdd
y slum gan sgryffinio fy llaw, a gollynges o heb
yn wybod i mi fy hun. Roeddwn i wedi bwriadu
gollwng un ymhellach ymlaen, pan fydde cosb
Sec ar ddigwydd, er mwyn i’r scŵl weld nad oddiwrtho
fo y doi’r slumod, ond nid cyn hynny. Mi
ddisgynnodd y slum yn union ar ben Isaac, ac wedyn
rhyngddo a’r scŵl, gan ddechre crafangu ei drowsus,
a’i ddringo, a dene sgrêch annaearol, a’r plant yn
ferw i gyd. Chawsom ni ddim ond cau’r caead,
nad oeddem ni’n siwr fod pob llygad yn edrych
tuagatom.</p>

<p class='pindent'>“What’s this again?” medde’r scŵl. Ni atebodd
neb am funud, ond yn y man, ynghanol distawrwydd
mawr, dene ateb o’r pen arall i’r ysgol,
oddiwrth ddesc y scŵl,⁠—</p>

<p class='pindent'>“A-sy-sy-slum, sy-y-r, slumsyr.”</p>

<p class='pindent'>Doedd dim posib bod Sec wedi taflu hwn, ac ar
bwys hyn anfonwyd ef i’w le heb ei guro am
y llall chwaith. Mi ochneidiodd Wmffre a fi yn
rhydd wedi gweld arbed Sec rhag ei gosbi.</p>

<p class='pindent'>Roedd yr ysgol yn ferw, fel y deydes i. Ond
o ble doi’r slumod? Aeth y scŵl a Joseph y Titshiar
allan, wedi cysidro tipyn. Roeddem ni’n gweld
tipyn o’r symudiade trwy hollt bach yng nghaead
y manol. Wedi iddyn nhw fynd, dene fi’n codi’r
caead ac yn edrych i lawr. Gwelodd pawb fi,
a dene tshiars i mi, o achos gwelsant yn syth delere’r
addewid am slum yn rhad,—eu dal wrth iddynt
ddisgyn o’r seilin. Mi wyddwn na ddeyde neb
wrth y scŵl, o achos yr oedd rhai o fechgyn cryfa’r
ysgol ymysg y rhai oedd wedi rhoddi maip a phethe
erill i mi am slumod ar dryst, a gwae neb a achose
iddyn nhw golli eu slumod.</p>

<p class='pindent'>Dene’r scŵl a Joseph yn ol yn y man, efo rhywbeth
fel tri neu bedwar coes brwsh wedi eu rhwymo
wrth ei gilydd. Caeais y caead pan weles i nhw’n
dwad. Roedd yn hawdd gweled eu hamcan,—edrych
oedd y caead yn peidio â bod wedi symud,
a’r slumod yn dwad y ffordd honno. Eisteddodd
Wmffre a fi ar y caead yn syth. Dene’r ffyn i
fyny, a’u taro yn y caead o hyd ac o hyd, ond
symude fo ddim. “Mae honene’n iawn beth
bynnag,” medde’r scŵl. “Mi drïwn y llall rwan.”
Roedd cymint o ferw a sŵn yn yr ysgol erbyn hyn,
fel nad oedd yn anodd i Wmffre a fi redeg ar draws
y seilin at y llall heb i neb ein clywed ni. Ac
erbyn iddyn nhw gyrraedd a dechre curo’r caead
hwnnw, roeddem ni ill dau yn eistedd yn gyfforddus
arno. Dene ddistawrwydd mawr. Y cwestiwn
i’r plant a ninne oedd, beth wnai’r scŵl.</p>

<p class='pindent'>“Wel,” medde fo, “does dim amser i chwilio
mwy tan ar ol yr ysgol. Awn ymlaen yrwan
efo’n gwaith.”</p>

<p class='pindent'>Ac ymlaen yr aethant, a ninne’n dau reit falch
fod yr hen Sec yn sâff, yn enwedig gan inni fod o
dipyn o fantes iddo ymgodi, trwy fod yn achos
iddo ateb un cwestiwn yn gywir yn yr ysgol unweth
yn ei oes.</p>

<p class='pindent'>Pnawn Gwener oedd hi. Cyn gynted ag y cawsom
le, i lawr â ni twy’r manol, ac efo ochor yr hen
gloc mawr, ac allan trwy ffenest adre. Llwyddasom
i dalu ein dyled o slumod i bawb oedd wedi prynu
rhai, cyn iddi dwllu’r nosweth honno.</p>

<p class='pindent'>Roeddem ni’n meddwl mai ni fase popeth fore
Llun, wedi llwyddo i gael slumod i gymint o’r
bechgyn, ac wedi dwad o hyd i stoc newydd, a
pharatoisom ein hunen ar gyfer y ganmolieth,
trwy ofalu dwad i’r ysgol wedi molchi ein gyddfe,
ac iro’n sgidie. Meddyliem wrth glywed y bechgyn
yn canmol, y tynne hynny sylw’r merched. A dene
lle byddem ni i dderbyn eu sylw nhw yn smartiach
na neb. Ond siomwyd ni yn fawr. Chawsom
ni mo’r croeso a ddisgwyliem o lawer. Yn wir,
edrych yn bur ddigalon yr oedd y bechgyn i gyd,
bob tro y deuem i’r golwg, yn enwedig arna i,
ac ambell i un â golwg drymllyd iawn ar ei wyneb,—yn
enwedig o’r rhai oedd wedi prynu slum am
wningen.</p>

<p class='pindent'>Methem ddallt pethe am dipyn, ond fuom ni
ddim yn rhyw hir iawn heb ddwad i’r gole,—y
slumod oedd i gyd wedi marw, a’r gwningod gennym
ni, a hynny oedd yn spâr o’r maip.</p>

<p class='pindent'>Wedi bod dan y digalondid hwn o eiddo’r bechgyn
am dipyn, a chysidro yn o drwm, mi ddarun deimlo
mai braidd yn ormod o faich i’w cadw oedd y
gwningod, yn enwedig pan fydde’r bwyd yn brin.
Felly, fe’u gwerthwyd i’r bechgyn yn ol, ar y peth
mae pobol yn alw yn delere rhesymol. Y fargen
ore gês i, oedd darn o gŵyr crydd gan Shoni’r
Pentre am ei wningen o yn ol.</p>

<p class='pindent'>A dene’r rheswm arall y sonies amdano, pam
ei bod hi’n fwy manteisiol cadw slumod na gwningod,—mae
nhw’n siwr o farw cyn i chi lân flino arnyn
nhw.</p>

<p class='pindent'>Fel y gallsech feddwl, dipyn yn dwyll ydi hi
ar farchnad Sec yrwan. Ond wedi’r cwbwl, wnaiff
hi mo’r tro iddo lwgu, a ’does dim i neud ond imi
ddal i rannu fy nghinio efo fo, nes i’r cnau daear
fod yn addfed. Rydwi’n dallt arno fo nad oes
mo’i well am eu ffeindio nhw.</p>

<hr class='footnotemark'/>

<div class='footnote'>
<table summary='footnote_8'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f8'><a href='#r8'>[8]</a></div>
</td><td>

<p class='pindent'>Ystlum=<span class='it'>bat</span>.</p>

</td></tr>
</table>
</div>

<div class='footnote'>
<table summary='footnote_9'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f9'><a href='#r9'>[9]</a></div>
</td><td>

<p class='pindent'>Ddelar=<span class='it'>dealer</span>.</p>

</td></tr>
</table>
</div>

<div class='footnote'>
<table summary='footnote_10'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f10'><a href='#r10'>[10]</a></div>
</td><td>

<p class='pindent'><span class='it'>Provender.</span></p>

</td></tr>
</table>
</div>

<div class='footnote'>
<table summary='footnote_11'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f11'><a href='#r11'>[11]</a></div>
</td><td>

<p class='pindent'><span class='it'>Manhole.</span></p>

</td></tr>
</table>
</div>

<div><span class='pageno' title='106' id='Page_106'></span><h1>XI.—GWYNT Y DWYRAIN.</h1></div>

<p class='pindent'>Fe wydde mam yn dda am wynt y dwyrain
ers tro byd, o achos y fo oedd yn dwad â’i
bronteitus hi, ond wydde hi fawr tan yn
ddiweddar am y dwyrain ei hun, ond bod y doethion
yn byw yno, a’r seren honno wedi cychwyn oddiyno.
A’r unig anhawster y gweles i mam yn ei gael
o’r Beibil erioed oedd paham yr oedd y doethion
yn hoffi byw yn y dwyrain, a’r fan honno yn gartref
i’w wynt o. A hefyd sut na fase’r Beibil yn deyd
rhywbeth eu bod nhw’n diodde oddiwrth y fronteitus.
O achos, medde hi, roedd yn amhosibl
i bobol fyw yng nghanol gwynt y dwyrain heb
y fronteitus, os oedd, pobol fel hi, mor bell o’r
dwyrain, yn dioddef oddiwrtho. Cododd y mater
yn yr Ysgol Sul unweth, a gofynnodd y cwestiwn
i’r hen Bitar, ei hathraw, neu Pitar Isaac Roberts,
fel y bydd hi yn ei alw,—mae mam yn rhoi ei enw
llawn ar bawb yn wastad. Ateb Pitar Isaac oedd
nad oedd bronteitus ddim wedi codi yn y cyfnod
hwnnw, mai’r cyntaf yn y byd i’w gael o oedd
Teitus yr apostol, y dyn y sgwennodd Paul ato,
a phobol erill wedi ei gatshio oddiwrtho. Ameu’r
esboniad ene braidd yr oedd nhad, ond nid oedd
waeth iddo dewi. Y mae gair yr hen Bitar yn
ddeddf i mam bob amser.</p>

<p class='pindent'>Doedd dim yn blino mam yn debyg i wynt y
dwyrain, a’r syndod ydoedd ei bod yn dallt mai
gwynt y dwyrain oedd hi pan nad oedd gwynt o
gwbwl. Mi fum i lawer gwaith yn sefyll allan nes
bod wedi rhynnu, yn dal pluen i fyny yn fy llaw
i edrych oedd ene wynt pan oedd mam yn y tŷ
yn cwyno oddiwrth y fronteitus, ac yn beio gwynt
y dwyrain, a’r bluen heb symud dim.</p>

<p class='pindent'>Pan oedden ni’n byw yn yr hen dŷ roedd mam
yn gwybod yn iawn cyn i’r fronteitus ddechre
ymha gyfeiriad yr oedd y dwyrain, oherwydd
’roedd hi wedi sylwi lawer gwaith mai pan chwythe’r
gwynt ar draws y Foel Fawr y bydde’i brest hi’n
gaeth. Doedd hi’n cymyd fawr o sylw o’r caethiwed
a gai hi pan chwythe’r gwynt dros Lwyn y Brain,
a hithe’n glychu ei thraed wrth ddwad o’r capel.
Ac oherwydd fod ein tŷ ni yn gwynebu’n union
tua’r Foel Fawr y bu raid inni ei adael. Yr oedd
hynny ychydig ar ol i Huw fy mrawd fynd i Ffrainc.
Y mae ein tŷ ni rwan yr ochor arall i’r Foel.</p>

<p class='pindent'>Tŷ unig ydi’r tŷ newydd, yng ngodre’r Foel,
ddim ymhell o’r “<span class='it'>Black Crow</span>.” Ac ar nosweithie
twyll y gaea ’does dim i’w glywed ond y gwynt
yn chwythu yn y derw yn nhop yr ardd, a’r pistyll
bach sy’n ymyl y cyt moch, a sein y “<span class='it'>Black Crow</span>,”
yn cwyno wrth ysgwyd yn y gwynt. Ac am yn
hir ar ol inni ddwad yno, doedd dim gwynt yn
taro’r drws fel yn yr hen dŷ. A da oedd hynny,
neu mi fase’r drws yn agor o hyd, oherwydd ’does
dim ond darn o glicied arno fo, a honno’n agor
ar ddim.</p>

<p class='pindent'>Un nosweth yn y gaea ene, doedd dim byd yn y
capel, a doedd Abram y Fron ddim yn digwydd cael
ffitie. Y tŷ agosa i ni ydi’r Fron, ac y mae Abram
yn diodde bob mis oddiwrth ffitie. A’r adeg
honno y fi sy’n gorfod rhedeg i’r Llan,—pellter
o ddwy filltir,—i nol asaffeta i rwbio cledre ei
ddwylo a gwadne ei draed o. Peth da, medde
nhw, ydi asaffeta, ond i chi ei gymyd drwy
eich dwylo a’ch traed. Gwn i mai peth ofnadwy
ydio wrth ei gymyd drwy’ch ceg. Lawer gwaith
y rhedes i nol asaffeta i Abram pan oedd y glaw
yn patshio, a sein y “<span class='it'>Black Crow</span>” yn sgrechian,
a’r nos mor dwyll nes i chi fethu gweld eich llaw.
Ond fel roedd y gore, doedd Abram ddim yn
sâl na dim byd yn y capel y nosweth yma, fel yr
oedd hi’n nosweth i mewn arna i.</p>

<p class='pindent'>A’r nosweth yma, hefyd, roedd pawb gartre. A
lle digalon sydd yma ar ol hanner awr wedi saith
yrŵan, yn enwedig pan nad ydi Huw ddim gartre,
ac Wmffre a fi yn byw ymhell oddiwrth ei gilydd.
Am saith o’r gloch ar nosweth fel hyn mae’r swper
wedi ei glirio, a’r plant lleia yn eu gwlâu. Wedi
golchi’r llestri y mae nhad a mam yn tynnu eu
cadeirie at y tân, neu’n hytrach mae nhad yn tynnu’r
sgrîn, a mam y setl, ac os ydw inne am dân, ’does
dim i’w neud ond eistedd ar y blocyn. Dechre
smocio ac edrych i’r simdde y mae nhad fel rheol,
a dechre gweu neu wnïo y mae mam, a gorffen
trwy bendympian.</p>

<p class='pindent'>Ar ol i mam olchi’r llestri y nosweth hon, mi
gymerodd pawb eu lle,—nhad â’i draed ar y ffendar,
yn smocio a gneud cyrls o’r mŵg, a’u gwylio’n
toddi i’w gilydd, ac yna’n mynd yn un llinynne
i fyny’r simdde. Arhosai nes i’r llinyn ola ddiflannu,
yna mi ddechreue wedyn ar neud y cyrls mŵg,
a hynny am allan o bob hyd, heb gofio o gwbwl
fod yr amser yn mynd. Yr ochor arall roedd mam
yn gweu, ac am dipyn clywid sŵn y gweill yn
clician yn gyson, yna’n arafu, a sefyll. Edrych
trwy’r Beibil yr oeddwn i am adnod â’r gair
“echdoe” ynddi. Dene’r tasg buddiol a gawsom
gan yr athraw y Sul cynt. Ac am y tro roedd
Wmffre a fi wedi penderfynu trio. Gwyddwn
pam fod y gweill wedi sefyll heb imi edrych. Dene
lle roedden nhw ar lin mam, yn suddo’n ddyfnach,
ddyfnach i’w glin hi o hyd, a’i dwylo yn llithro
o dipyn i beth heibio ei hochor, a’i phen yn dwad
i lawr gam a cham yn gyson, nes dwad i fan neilltuol.
Yna, mi golle’r balans, ac i lawr â fo. Arfer mam
ar ol y sgytiad yma bob amser ydi deffro’n sydyn,
edrych arna i a ydwi’n gneud rhywbeth o’i le,
yna cau ei llygid, a’i phen yn cychwyn ar yr un
daith wedyn. Dan swyn y symud yma ar ben
mam, mi anghofies chwilio am y gair “echdoe.”
Ac roedd nhad yr un mor ddiddorol a hithe.
Pwysai ef ei benelinoedd ar ei benneglinie, edrychai’n
syn i fyny’r simdde, ac o amgylch ei ben yr oedd
yr awyr yn llawn cyrls mŵg, yn troi’n llinynne.
Yr unig sŵn oedd tipiade’r cloc bach, yr oedd y
cloc mawr wedi stopio ar ol inni ddwad i’r tŷ newydd,
gan fod nhad wedi methu ei osod o’n union,—a
gwich ysgafn fel dechre bronteitus o frest mam.
Ni chlywech hi’n anadlu o gwbwl. Dene beth
ydwi wedi sylwi lawer gwaith, nad ydech chi
byth yn clywed pobol yn anadlu pan fyddan nhw
yn pendympian. A hefyd sŵn “w-pŵ, w-pŵ,
w-pŵ,” araf o gyfeiriad nhad, wrth y gwaith pwysig
o neud cyrls mŵg. Wrth glywed y wich yn dechre
ym mrest mam, dechreues betruso beth oedd
cysylltiad gwynt y dwyrain â’r fronteitus tybed.
Mi chwilies bob man yn esboniad Idrisyn o dan y
geirie “dwyrain,” “doethion,” “gwynt,” a “seren,”
ymhob lle y cofiwn eu bod yn y Beibil, ond ches
i ddim goleuni. Dene’r fantes y mae’n debyg
o roddi chwilio am eirie fel “echdoe,” ac felly
ymlaen, yn dasg yn yr Ysgol Sul, oherwydd wyddoch
chi byth pa bryd y daw gwybodaeth o’u lle nhw
yn y Beibil yn handi, fel ar adeg fel hyn i mi. Yna
eis i edrych y geiriadur—Geiriadur Dr. Davies—dan
yr un geirie, ond doedd dim i’w gael am
gysylltiad gwynt y dwyrain â bronteitus. Yna
eis i edrych dan yr enw Teitus, ond doedd dim
byd ar hwnnw chwaith. O dipyn i beth eis i
feddwl ymhle yr oedd y dwyrain tybed. Ar fy
nglinie ar gader wrth ben y bwrdd yr oeddwn i ar y
pryd, yn pwyso mhen ar fy nwylo a’m penelinoedd
ar y bwrdd. Yna eis i feddwl am y doethion,
ac ymhen tipyn mi welwn y seren yn codi yn y
dwyrain, a’r doethion yn dwad yn un haid ar ei
hol hi. Haid o bobol dduon oedden nhw, yn
rhuthro ar draws ei gilydd, yn ddigon i ddychrynnu
gwraig â babi bach ganddi, a rhedeg am y cyntaf
roedden nhw am Fethlehem. Ar y funud pan
oedden nhw yn nesu at y lle, dene ddyrnod annaearol
imi ar bont fy nhrwyn, nes imi weld miloedd o
sêr, ond dim un doethyn yn eu dilyn. Neidiodd
mam ar ei thraed, a phan welodd beth oedd yn
bod, dene hi’n dechre llefaru. Wedi bod yn
pendympian oeddwn inne a mhen i wedi llithro’n
sydyn o’n nwylo gan ddyfod i gyfarfyddiad heb
ei ddisgwyl â Geiriadur Dr. Davies. Wedi imi
olchi nhrwyn oddiwrth y gwaed, safodd mam uwch fy
mhen yn traddodi araith rymus ar beryglon pendympian
fel gwendid ym mywyd bachgen gobeithiol
deg oed. A’r unig sŵn a glywn pan oedd hi’n
cael ei gwynt ati oedd tipiade’r cloc bach, y wich
fach yn ei brest hi, ac “w-pŵ, w-pŵ, w-pŵ,”
cyson o gyfeiriad nhad. Ar adeg fel hyn pan
fydd y wich fach yn dechre, feder mam byth siarad
yn hir, a meddiennes inne fy hun mewn amynedd,
gan wybod y bydde popeth wedi llonyddu’n fuan.
Mi orffenes olchi nhrwyn ac aeth hithe i’w lle
i weu, a dene gliciade’r gweill yn dechre mor gyson
â thipiade’r cloc. O dipyn i beth arafai’r gweill,
a chodes inne mhen ar ol y gwaith ofer o chwilio
am “Teitus” i wylio pen mam yn dechre gwyro
o gam i gam nes dwad at y dibyn, yna,—i lawr.
Bob tro y digwydde hyn, neidiai i fyny, ac mi
ddechreue eilweth ar y gweu, ac yna trwy’r un cwrs
drachefn. Ar ol y trydydd cwymp o eiddo ei
phen ysgydwodd ei hun, a gofynnodd i nhad yn
hanner chwyrn, fel tase hi wedi digio wrtho am
beidio â’i hateb eyn iddi hi ofyn iddo,⁠—</p>

<p class='pindent'>“Edward, ymhle mae Belgiam?”</p>

<p class='pindent'>Cymerodd nhad ei amser i neud hanner dwsin
o gyrls mŵg, ac edrych arnyn nhw’n diflannu’n
llinynne,⁠—</p>

<p class='pindent'>“T’wnt i Wrecsam,” medde fo.</p>

<p class='pindent'>“Sut ydech chi’n deyd hynny?” medde mam
yn hanner blin.</p>

<p class='pindent'>“Wel, trwy Wrecsam mae pawb yn mynd yno,”
medde nhad, a dechreuodd gyrlio mŵg wedyn.</p>

<p class='pindent'>Dechreuodd y pendwmpian drachefn, a dechreuodd
y pen wyro, a gwyro bob yn fodfedd, a modfedd,
nes cyrraedd y jerc. Neidiodd mam i fyny eilweth,⁠—</p>

<p class='pindent'>“Edward,” medde hi, “ymhle mae Wrecsam?”</p>

<p class='pindent'>“T’wnt i Gaer,” medde nhad, ac yn ei flaen i
blethu mŵg.</p>

<p class='pindent'>“O!” medde mam, a bodlonodd.</p>

<p class='pindent'>Dechreuodd mam weu wedyn am ysbaid, nes ei
gorchfygu gan y pendympian, ac i lawr â’r pen,—hyd
y jerc. Yna neidiodd mam, trodd at nhad,
a gofynnodd,⁠—</p>

<p class='pindent'>“Ond Edward, ymhle mae Caer?”</p>

<p class='pindent'>“T’wnt i Wyddgrug,” medde nhad, gan ddal
gyda’r gwaith cyrlio mŵg.</p>

<p class='pindent'>Ond yr oedd mam wedi deffro drwyddi erbyn
hyn. “Nid t’wnt i le’n y byd ydwi’n feddwl,
Edward,” medde hi, “ond prun ai’r ffordd ene,
neu’r ffordd ene, neu’r ffordd ene, neu’r ffordd
ene, y mae Belgiam,” gan bwyntio at y tân, y
drws, y grisie, a’r ffenest, yn ei thro, gan fod y
pedwar hyn un ymhob ochor i’r tŷ.</p>

<p class='pindent'>Deffrôdd hyn nhad hefyd. Trodd ati’n bwyllog.
Edrychodd arni’n hir a syn, a mam â’i phen ar
un ochor fel Robin Goch yn chwilio am beryg,
a’i bys yng nghornel ei cheg yn disgwyl wrtho.</p>

<p class='pindent'>“Wel, Ann,” medde fo, “fedra i ddim deyd,
o achos tydwi ddim yn siŵr o gyfeiriad llefydd o’r
tŷ newydd yma.”</p>

<p class='pindent'>Y gwir ydi na fu o erioed yn siŵr, o’r hen dŷ
chwaith, ond bod yn dda cael rhyw esgus i mam
pan fydde hi wedi deffro’n derfynol o’i phendympian.</p>

<p class='pindent'>“Y cwbwl wn i,” medde fo, “ydi fod Belgiam
‘rywle yn Ffrainc,’ fel y bydd y bechgyn yma’n
deyd.”</p>

<p class='pindent'>Doedd hyn ddim yn ddigon i mam. Roedd arni
eisio gwybod i ba gyfeiriad yr oedd Belgiam o’r
tŷ. A doedd na byw na marw na cheisiwn i gael
allan hynny iddi. Ond wedyn peth annifyr i
fachgen yn Standard IV. ydi bradychu ei anwybodaeth
trwy chwilio’r map am le y gŵyr pawb amdano.</p>

<p class='pindent'>Ond ’roedd mam yn benderfynol o gael gwybod
nes i lythyr ddwad ryw fore oddiwrth Huw.
Yna collodd bob diddordeb ym Melgiam. Roedd
o wedi mynd i rywle arall medde fo yn hwnnw,
na wyddem ni ddim amdano. Pwy alwodd y
min nos hwnnw ond Mr. Edwards y gweinidog,
ac y mae mam yn dangos pob un o lythyre Huw
iddo fo. Wedi iddo ddarllen y llythyr, dyma
mam yn troi ato fo, ac yn gofyn, “Lle ’rydech
chi’n deyd y mae Huw, Mr. Edwards?”</p>

<div class='figcenter'>
<img src='images/i123.jpg' alt='A family sits in their home.' id='iid-0008' style='width:80%;height:auto;'/>
<p class='caption'>“<span class='sc'>Edward, ymhle mae Belgiam.</span>”</p>
</div>

<p class='pindent'>“Yn yr un fan, ym Melgium mae’n siŵr,” ebe
Mr. Edwards.</p>

<p class='pindent'>“Ai yn Ffrainc y mae’r Pink ene hefyd?”
medde hi.</p>

<p class='pindent'>“Pa Pink, Mrs. Roberts?” ebe Mr. Edwards.</p>

<p class='pindent'>“Dydio’n deyd ei fod o mewn rhyw le o’r enw
Pink,” medde mam. Methodd Mr. Edwards ei
dallt hi am funud, nes imi ddangos y frawddeg
iddo lle y dywedai Huw, “don’t trouble about
me, I am in the pink.”</p>

<p class='pindent'>Bu Mr. Edwards yn hir yn trio dallt y frawddeg, â’i
gefn atom. Yna trodd atom â’i lygid yn gochion, gan
ddeyd mai lle ym Melgium yn ddiau oedd y Pink yma.</p>

<p class='pindent'>“Mr. Edwards,” medde mam, “ymhle mae
Belgiam?” Dywedodd ynte mai yng ngogledd
Ffrainc. “Ond yr hyn sydd arna i eisio wybod,”
medde mam, “ydi prun ai’r ffordd ene, neu’r
ffordd ene, neu’r ffordd ene, neu’r ffordd ene y mae
o?” gan gyfeirio at bedwar pared y tŷ.</p>

<p class='pindent'>“Dowch i’r drws, Mrs. Roberts,” ebe Mr. Edwards,
“welwch chi’r ceiliog gwynt acw ar dô’r ‘<span class='it'>Black
Crow</span>?’ ”</p>

<p class='pindent'>“Gwela,” medde mam.</p>

<p class='pindent'>“Welwch chi’r llythrenne N. E. S. W. acw o’i
gwmpas o?” medde fo.</p>

<p class='pindent'>“Gwela,” medde mam.</p>

<p class='pindent'>“Wel,” ebe Mr. Edwards, “pan y mae pen y
ceiliog bron yn cyfeirio tua’r E. yna, gan droi
oddiwrth yr S., y mae o’n cyfeirio tua Belgium.”</p>

<p class='pindent'>“Be mae’r ‘E’ ene yn ei feddwl?” medde mam.</p>

<p class='pindent'>“ ‘East,’ neu yn Gymraeg ‘Dwyrain,’ ” medde
Mr. Edwards.</p>

<p class='pindent'>“Y dwyrain! Pam fod y ceiliog â’i ben weithie
i’r dwyrain?” medde hi.</p>

<p class='pindent'>“Wel,” medde Mr. Edwards, “pan fo’r gwynt
yn chwythu o’r dwyrain, y mae pen y ceiliog yn
troi tuag yno.”</p>

<p class='pindent'>“Gwynt Belgiam ydi gwynt y dwyrain te?”
medde hi yn wyllt.</p>

<p class='pindent'>“Ia, os mynnwch chi,” medde ynte dan wenu.</p>

<p class='pindent'>Gwelwodd mam, dechreuodd ei gwefuse grynu,
ac aeth i’r tŷ. Gwelodd Mr. Edwards fod y sôn
am Belgium wedi ei chyffwrdd, ac aeth ymaith
heb ddeyd gair.</p>

<p class='pindent'>Ar ol swper y nosweth honno, aeth mam dros
stori Mr. Edwards yn fanwl i nhad. “Rwan,
felly,” medde hi, “mae grât y gegin yma i’r
gogledd; a’r grisie i’r de; y ffenest i’r gorllewin;
a’r drws i’r dwyrain, wedi’r cwbl, fel yn yr hen
dŷ. Pan y mae’r mŵg yn taro i lawr, gwynt
y gogledd ydi hwnnw, pan y mae’r gwynt i’r drws,
gwynt y dwyrain ydi hwnnw, pan y mae’r ffenest
yn ysgwyd, dene wynt y gorllewin, ac yr wyt ti
ac Isaac, Nedw, yn mynd tua’r de i’ch gwlâu.”</p>

<p class='pindent'>“Os felly,” medde fi, “mae ffenest fy llofft i
i’r dwyrain. Mae’n dda na dydech chi ddim yn
cysgu yn y llofft honno efo’ch bronteitus.”</p>

<p class='pindent'>Bu nhad yn smocio tipyn, a mam yn pendympian,
ar ol yr ymgom yma. Yna aeth pawb i’w gwlâu.</p>

<p class='pindent'>Erbyn y nosweth wedyn, roedd mam wedi cael
diwrnod o gysidro, Ar ol swper, dene hi’n gofyn reit
sydyn i nhad oedd o’n peidio â ngweld i’n llwytach
nag arfer. “Oes genot ti boen yn rhywle, Nedw?”
medde hi.</p>

<p class='pindent'>“Yr ydw i’n iawn,” medde fi. “Nhroed i
ydi’r unig le gwan arna i.”</p>

<p class='pindent'>“Dydwi ddim yn siŵr o hynny,” medde hi,
“mae gen i ofn fod yr hen lofft ene uwchben y
siambar yn rhy oer iti, machgen i. Ac y mae Isaac
yn pesychu tipyn yn ddiweddar. Mi newidiwn
ni heno, eiff dy dad a finne i honno, ac mi gewch
chithe ddwad i hon uwchben y gegin.”</p>

<p class='pindent'>“Dydi gwynt y dwyrain ddim yn blino troed
bachgen a’i brifodd drwy syrthio o ben pren eirin.
Chlywes i rioed fod y fronteitus ar draed neb,”
medde fi.</p>

<p class='pindent'>Ond, gan fod mam yn deyd, ’doedd dim arall
i fod. Yr oedd un peth cysurus yn y llofft newydd—wynebu’r
gorllewin, cartre Jinny Williams, yr
oedd y ffenest, ac yr oedd yn fwy cyfforddus o
lawer, a chysges hyd yn oed ynghynt na nhad
y nosweth honno, o achos chlywes i mono fo’n
chwyrnu. A ’doeddwn i’n clywed dim oddiwrth
wynt y dwyrain oedd yn chwythu i ddannedd
ffenest y llofft arall.</p>

<p class='pindent'>Rywbryd ynghanol y nos, mi glywes nhad yn
gweiddi, “Ann, Ann, lle rydech chi?” heb neb
yn ateb. Gwaeddodd nhad wedyn, a dene lais
mam, annhebyg iawn i’w llais hi hefyd, yn ateb
yn fain, o’r pellter, “Yn y fan yma.”</p>

<p class='pindent'>Taniodd nhad fatshen, ac ymddengys iddo weld
mam yn eistedd ar gader, yn ei becon nos, ac wedi
codi’r bleinds, yn edrych i’r twllwch dudew tua’r
dwyrain.</p>

<p class='pindent'>“Ann,” medde nhad yn floesg, “bedi peth
fel hyn da?—eistedd yn y fan ene berfedd nos yn
edrych i’r twllwch, heb ddim ond eich becon nos
amdanoch!”</p>

<p class='pindent'>“O!” medde mam, yn yr un llais main, “methu
cysgu roeddwn i, rhaid fod y tipyn caws ene gawsom
ni i swper wedi gneud drwg imi,—fedrai byth
gysgu ar ol caws,—a chan ei bod hi’n nosweth
glos, mi ddois yma i edrych oedd y wawr ar dorri,
o achos mi gwelwn hi o’r ffenest yma gan ei bod
hi’n edrych tua’r dwyrain.” Ac yr oedd ei llais
hi’n mynd yn feinach, feinach, nes darfod yn lân
ar y gair ola.</p>

<p class='pindent'>“Dowch i’ch gwely, Ann bach,” medde nhad,
ynte mewn llais meinach nag a glywes i rioed ganddo
fo, o achos baswr ydio, “mae bod yn y fan ene
â gwynt y dwyrain ar y ffenest yn ddigon am y’ch
bywyd chi. Ac mae arnai ofn, Ann bach, y bydd
hi’n hir, hir, hir iawn cyn i’r wawr yr ydech chi’n
disgwyl amdani dorri.” A meinach, meinach yr
âi ei lais ynte hefyd, nes darfod yn lân ar y gair ola.</p>

<p class='pindent'>Y peth nesa a glywn i oedd nhad yn diffodd y
gannwyll, a’r ddau yn y twllwch, heb ddeyd gair
wrth ei gilydd yn torri i sobian yn ddilywodreth.
A’r unig reswm y medrwn i ei gasglu dros hynny
oedd fod y nos mor dwyll, a’r wawr mor hir yn
torri. Rhyfedd fod dau mewn oed a synnwyr
hefyd yn beichio crïo am fod y wawr yn hir yn
torri.</p>

<p class='pindent'>Wrth frecwest bore drannoeth, gofynnodd mam
i mi a oeddwn yn teimlo’r llofft uwchben y siambar
yn glos iawn pan oeddwn yno, ei bod hi’n dechre
credu’n wir fod gair Dr. Huws yn ddigon iawn
mai amod iechyd oedd i bawb agor eu ffenestri
y nos, ei bod hi ers tro yn cael cur yn ei phen yn
y boreue, ac yn mynd oddiwrth ei bwyd yn arw.</p>

<p class='pindent'>“Wel,” meddwn inne, “dene’r peth gore yrwan
y mae pawb ar eu lwfans.”</p>

<p class='pindent'>“Wedi’r cwbwl,” medde mam, “does dim
tebyg i awyr iach.”</p>

<p class='pindent'>Y diwrnod hwnnw gwelwn fod pen y ceiliog
tua’r “E,” ac er hynny nad oedd fawr o wich
ym mrest mam.</p>

<p class='pindent'>Wrth fynd i’n gwlâu medde hi wrthai, “Nedw,
gofala agor dy ffenest heno. Mi agorwn inne’n
ffenest hefyd.”</p>

<p class='pindent'>“Gwynt y dwyrain ydi hi,” medde fi, “ac
y mae’n beryg i chi gael bronteitus.”</p>

<p class='pindent'>Gwelodd mam fod gwaith esbonio. Daeth yn ei
hol, gosododd y gannwyll ar y bwrdd, ac eisteddodd
ar y setl. Yn ei gweld fel hyn, eisteddodd nhad
ar y sgrin, a minne ar y blocyn.</p>

<p class='pindent'>“Wyddoch chi,” medde mam yn bwyllog,
“rydwi wedi meddwl llawer am y peth, ac wedi
dwad i’r penderfyniad nad oes a wnelo gwynt y
dwyrain ddim â’r fronteitus, o achos dydio ddim
arnai weithie pan y mae gwynt cry o’r dwyrain.
Ond rhaid i chi drwsio’r glicied, hefyd,” medde
hi wrth nhad, “cyn i storm ohono fo ddwad.”</p>

<p class='pindent'>“Mae pawb yn meddwl,” medde fi, “mai
gwynt y dwyrain sy’n codi bronteitus.”</p>

<p class='pindent'>“Dydio ddim yn wir,” medde mam yn bendant.
“Dene Dei Hurt yrwan sydd yn stesion y dre,
yn dwad yno o’i ben a’i bastwn ei hun efo’i chwisl.
Mae o’n chwislo, ac y mae’r trên ymhen tipyn
yn mynd. Mae o’n meddwl fod y trên yn mynd
am ei fod o’n chwislo, ond mynd wnae’r trên prun
bynnag a fydde Dei yno druan ai peidio. Ac y
mae hi yr un fath efo’r fronteitus yn siŵr iti.
Weithie mi ddaw pan fydd gwynt y dwyrain yn
chwythu, ac weithie mi ddaw hebddo.”</p>

<p class='pindent'>Cysgodd mam y nosweth honno â gwynt y
dwyrain yn chwythu ar ei gwyneb, a chododd yn
llawen bore drannoeth, am nad oedd wedi rhoi’r
fronteitus iddi.</p>

<p class='pindent'>Ymhen diwrnod neu ddau dyma lythyr oddiwrth
Huw yn deyd ei fod yn mynd i gael “leave” ymhen
yr wythnos, ac y bydde fo adre nos Lun wythnos
i’r nesa. Ac yr oedd mam uwchben ei digon.
Parhaodd y gwynt i chwythu o’r dwyrain ar hyd
yr wythnos honno, a mam yn y drws y rhan fwyaf
o’r dydd, a’r awel yn chwythu ar ei gwyneb drwy’r
nos, heb iddi gael bronteitus o gwbwl.</p>

<p class='pindent'>Daeth y diwrnod i Huw ddwad adre, ac yr oeddwn
i wedi disgrifio i mi fy hun lawer gwaith sut y doi
o i’r tŷ. Pan ddoi Huw i mewn, agorai’r drws
bob amser yn sydyn ac yn llydan, a doi fel awel
o wynt ar ddiwrnod heulog a gwên bob amser ar
ei wyneb. Ddaru chi sylwi fod yn ddigon hawdd
nabod cymeriad dyn oddiwrth y ffordd y mae
o’n agor y drws a dwad i’r tŷ? Ond ’does gen i
ddim amser i ddeyd chwaneg ar y pen ene heddyw.</p>

<p class='pindent'>“Nedw,” medde mam pan ddois i o’r ysgol,
“dos i’r Llan i edrych am dun salmon reit neis,
fedrai ddim meddwl am ddim mwy wrth fodd Huw.”
Ac mi redes inne ynghynt na chynted gallwn,
ac mi ddois â thun salmon reit helaeth gan nad
oedd salmon wedi bod yn y tŷ ers blynyddoedd,
er bod ei gael yn tolli ar ein lwfans cig ni. Bu
mam trwy’r pnawn yn gneud cacen datws, a chacen
gri, pethe wrth fodd Huw.</p>

<p class='pindent'>Daeth nhad o’r gwaith, ymolchodd, a rhoddodd
ei ddillad gore. Dydio byth yn gneud hynny ganol
wythnos ond ar adeg cyfarfod pregethu, neu ddiolch
am y cynhaea, neu ginio clwb—dydio byth yn dwad
i de parti’r Ysgol Sul. Ac arhosodd heb ei dê, dim
ond rhyw damed bach i aros pryd.</p>

<p class='pindent'>Daeth y nos, ac un dwyll oedd hi, ac yr oedd
gwynt y dwyrain wedi codi’n storm er y bore.
“Mae ene un cysur,” medde mam, “mae o’n
cael y gwynt o’i du i ddwad dros y môr ene,”—ac
aeth i’r drws. Doedd dim i’w glywed ond y
gwynt yn llwyn top yr ardd, a sein y “<span class='it'>Black Crow</span>”
yn sgrechian yn wyllt. Aeth nhad i lawr y ffordd
dipyn. Yna ymhen ennyd taflodd mam ei ffedog
dros ei phen ac aeth ar ei ol, a minne’n aros yn y
tŷ rhag i’r gath fynd ar y bwrdd. Daeth y ddau
yn eu hole, ac arosasant fel yr oeddynt am ychydig.
Tynasant eu pethe yn y man, ac eisteddodd nhad
ar y sgrîn a mam ar y setl. “Wyddoch chi be,”
medde nhad, “mae gwynt y dwyrain yma’n oer
hefyd.”</p>

<p class='pindent'>“Ddim mor oer chwaith ag y base rhwfun yn
meddwl,” medde mam, a chododd i fynd i’r drws
wedyn. Caeodd o wedi syllu’n hir i’r twllwch,
a daeth yn ol. Ymhen tipyn dene’r drws yn agor
yn sydyn, nes taro yn erbyn y pared. “Huw!”
medde ni ill tri ar unweth. A dene’r plant lleia,
oedd yn eu gwlâu, i gyd ar eu traed. Ond doedd
yno ddim heblaw pwff o wynt, a daeth “bŵ-ŵ-ŵ-ŵ”
mawr i’r tŷ efo fo. Chwythodd yr almanac
oddiar y wal, a diffoddodd y gannwyll, cyn i neb
fagu calon i gau’r drws. Yn y man codes i a chaues
o. A bu gwrando distaw, maith, tan syllu i’r tân.
“Bŵ-ŵ-ŵ-ŵ,” medde gwynt y dwyrain, yn awr
ac eilweth mewn llais bâs dyfn o dan y drws, ond
ni chlywem ddim sŵn arall yn unman.</p>

<p class='pindent'>Ddaeth Huw ddim y nosweth honno, ac aeth
pawb i’w gwlâu heb y salmon. Wedi meddwl,
doedd neb yn hidio rhyw lawer am salmon. Ac
er ei bod yn storm, cadwodd mam y ffenest yn agored
trwy’r nos i gael awyr iach. A medrodd ddisgrifio
i’r dim fel y torrodd y wawr o dipyn i beth fore
drannoeth. Un iawn am ddisgrifio ydi hi pan
fydd hi mewn hwyl. Ac ni chlowyd y drws chwaith
y nosweth honno, ac yr oedd yn rhaid i rywun
godi’n barhaus i’w gau, am fod y gwynt o hyd yn
ei chwythu’n agored.</p>

<p class='pindent'>Erbyn y nosweth wedyn, roedd mam wedi ail
newid ei meddwl am gysylltiad gwynt y dwyrain
â’r fronteitus. Caeodd y ffenest yn dyn, er mai
gwynt y dwyrain—y gwynt oedd wedi lladd ei
chur yn y pen—oedd yn chwythu. Clowyd y
drws a rhoddwyd sach yr aelwyd o dano. Ac yr
oedd hi’n mynd i’w gwely, a’i llygid yn gochion,
ei phen yn drwm, a’r fronteitus arni nes methu
anadlu bron.</p>

<p class='pindent'>Dene’r bore drannoeth y daeth y llythyr melyn
hwnnw o’r War Offis, yn galw Huw—ein Huw ni—yn
nymbar rhywbeth neu’i gilydd, a’r tipyn papur
hwnnw ynddo fo, o gydymdeimlad wedi’i brintio,
oddiwrth y brenin.</p>

<p class='pindent'>Fedra i ddim tynnu o fy meddwl rwan y nosweth
honno wrth yr Hen Ffynnon, pan oedd Huw a
finne yno am ddau o’r gloch y bore.</p>

<div><span class='pageno' title='121' id='Page_121'></span><h1>XII.—IFAN OWEN TY’N LLWYN.</h1></div>

<p class='pindent'>“Nedw,” medde Betsen Jones y crydd pan es
â thipyn o datws iddi oddiwrth mam un
diwrnod, “be sy ar dy ddwylo di’n
gwaedu?”</p>

<p class='pindent'>“Taro’r ddafad yma mewn carreg ddaru mi,”
medde fi.</p>

<p class='pindent'>“ ’Rargen fawr,” medde hi, “mae dy ddwylo di’n
llawn defed. Wyddost ti sut i’w mendio nhw?
Galw yng ngefel Tomos Owen y gô a gofyn am gael
molchi dy ddwylo yn y dŵr y mae o’n oeri haearn
ynddo fo, bob dydd wrth fynd adre o’r ysgol, ac mi
gei weld y clirian nhw i gyd ond iti beidio â sychu
dy ddwylo, ond gadael i’r dŵr sychu arnyn nhw
ohono’i hun.”</p>

<p class='pindent'>Mi ddarum, ac mi ffeindies mai dyn clên iawn ydi
Tomos Owen, hoff iawn o stori, ac o dipyn i beth,
aeth Wmffre a fi ac ynte’n hen ffrindie, ac arhosem
yno am gom bob dydd wrth alw i mi ’molchi nwylo.
Dyn go newydd yn yr ardal ydio, wedi cymyd yr efel
pan fu farw William Pitars.</p>

<p class='pindent'>Un diwrnod yr ha dwaetha roedd hi’n llethol o
boeth, ac yn bygwth trane trwy’r pnawn. Roedd
Wmffre a fi’n cychwyn adre wedi bod dipyn yn hwy
na’r gweddill o’r plant, oherwydd castie Joseph y
Titshar. O’n blaene ni roedd ene nifer o fechgyn
yn mynd tuag efel Tomos Owen tan gomio. Dene
daran sydyn, a mellten, a tharan wedyn. Ac i
ffwrdd â phob un ar sgruth a throi i’r efel. Ac ni
chawsom ninne ond cyrraedd y drws na ddaeth yn
gafod ofnadwy o law trane, ac yr oedd y mellt yn
ddychrynllyd. Roedd pawb wedi dychrynu, a
Tomos Owen yn ceisio ein diddanu. Wrth ei weld
mor rydd, dene Morus yr Allt yn mentro gofyn
iddo,—“Tomos Owen, o ble ’rydech chi’n dwad?”</p>

<p class='pindent'>“O Lanfangu, machgen i,” medde Tomos Owen.</p>

<p class='pindent'>“Sut le ydio?” medde Morus.</p>

<p class='pindent'>Ddeydodd Tomos Owen ddim byd am dipyn.
“Meddwl amdano fo y bum i trwy’r pnawn,” medde
fo yn y man. “Mae’r pnawn poeth yma yn fy
atgoffa am bnawn poeth tebyg iddo fo dro’n ol yn
Llanfangu, pnawn pur ryfedd. Fasech chi’n leicio
cael hanes y pnawn hwnnw?”</p>

<p class='pindent'>“Basen,” medde pawb.</p>

<p class='pindent'>“I ddechre,” medde fo, “rhaid i mi ddeyd sut
le ydi Llanfangu, ac mi ddechreua i yn y dechre.
Dene’r peth gore am wn i.” Ac aeth Tomos Owen
ymlaen gyda’i stori, a dyma hi,⁠—</p>

<p class='pindent'>“Lle rhyfeddol o dawel ydi Llanfangu,” medde fo,
“a’i Eglwys a’i fynwent yn ei ganol. Mwy o lawer
iawn ydi trigolion y fynwent na thrigolion y Llan ei
hun. Hwyrach mai dene’r rheswm pam fod y lle
mor rhyfeddol o dawel, mai ymostwng y mae o, fel y
dyle pob lle, i lywodraeth y mwyafrif. Welwch
chi’r un fynedfa ohono fo, ac y mae ei beder ffordd
fel tase nhw’n darfod ryw ganllath o’r Llan. Wedyn
’does dim i’w weled ond mynyddoedd, a brynie, a
choedwigoedd, ar bob tu. Lle ydio fase’n taro
bardd neu freuddwydiwr fel cilfach bell o sŵn y
boen sy’n y byd. Ac wedi’r cwbwl, ei le amlyca o,
mhlant i, ydi’r fynwent.</p>

<p class='pindent'>“A’r pnawn crasboeth yma o fis Mehefin, roedd
o’n ymddangos fel pe na base yno leiafrif o gwbwl, a
bod y mwyafrif wedi gadael eu cartref yn y fynwent,
a thrawsfeddiannu pob tŷ a thwlc o fewn y lle. Mor
dawel oedd hi yno ag y gellid clywed yn glir hen gloc
mawr yr ysgol bob dydd yn tipian cyn belled a
buarth y <span class='it'>Crown</span>. Doedd na siw na miw arall ond
y sŵn hwnnw na ellwch chi mo’i ddeffinio, sy’n yr
awyr pan fo popeth yn berffaith dawel. Rhygnai
ceffyl ei garn yrŵan ac yn y man ar gerryg llawr
stabal y <span class='it'>Crown</span>, ac mi clywech o’n rhoi ambell gno
ar ei fwyd rhwng ysbeidie o dawelwch, fel pe na
base arno ddim angen am fwy o fwyd nag a fase’n
ei gynnal i freuddwydio, ac mai cipio tamed rhwng
y golygfeydd yr oedd o. Yr unig sŵn arall y
gallsech chi ei glywed o’r ffordd fawr oedd cliciade
gweill yr hen Farged Roberts y Gwŷdd, a ddoi’n
ysbeidie di-reol trwy’r drws agored. Ac mae’n rhaid
ei bod hi’n dawel felly. Ac yr oedd yn reit hawdd
dychmygu cyflwr yr hen Farged ar y pryd,—mai
gweu yr oedd hi, a phendympian bob yn ail. O
dipyn i beth mi dawelodd hithe’n llwyr, ac ni
welech unrhyw arwydd o fywyd o’r cyfeiriad hwnnw,
ond y gath, a chwareuai ar garreg drws y ffrynt â
hynny oedd yng ngweddill o’r bellen ddafedd ar ol
iddi ei rholio yno trwy ddrws y cefn ac i lawr yr ardd
a heibio talcen y tŷ.”</p>

<p class='pindent'>“ ’Rargen fawr,” medde Wmffre dan chwerthin.</p>

<p class='pindent'>“Mae o’n wired a’r pader i ti,” medde Tomos
Owen.</p>

<p class='pindent'>“Toc,” medde fo, “dene sŵn traed yn dwad o’r
pellter o gyfeiriad Allt y Felin, a gŵr bynheddig yr
olwg arno fo, yn dwad i lawr tua chanol y Llan a’r
fynwent. Daeth Elin Huws Nymbar Ten i’r drws,
ac ar ei chyfer yr ochor arall yr oedd Leisa Ifans
Nymbar Nain, yn disgwyl yn ddyfal am i’r gŵr
diarth ddwad heibio.”</p>

<p class='pindent'>“ ‘Dyn diarth, Elin Huws,’ medde Leisa Ifans.</p>

<p class='pindent'>“ ‘Gŵr bynheddig, Leisa Ifans,’ medde Elin Huws.</p>

<p class='pindent'>“Mi ddaeth y gŵr bynheddig heibio iddyn nhw,—</p>

<p class='pindent'>“ ‘Sut ydech chi heddyw, Elin Huws a Leisa
Ifans?’ medde fo. Mi swiliodd y ddwy, a gwrido,
a rhoi cyrtsi iddo fo, ond ddeydodd yr un o’r ddwy
air.</p>

<p class='pindent'>“ ‘Pwy oedd o, tybed?’ medde’r ddwy efo’i
gilydd, wedi iddo basio, yr un fath a chi’r plant mewn
dosbarth holi ac ateb. Ac er na fedren nhw yn eu
byw ddyfalu pwy oedd y dyn diarth, roedden
nhw’n bur falch fod un gŵr bynheddig yn y byd
mawr, llydan, yn eu nabod nhw.</p>

<p class='pindent'>“Ar y funud, dene sŵn curo ysgafn o’r fynwent
fel tase hithe hefyd yn ymysgwyd wrth sŵn troed
y gŵr diarth. A daliodd y curo’n gyson, a chryfhau
bob curiad. I’r fynwent â’r gŵr diarth ar ei union.
Roedd ei ddyfodiad wedi bywiogi tipyn ar drigolion
y tuallan i’r fynwent, ac roedd hi’n debyg fel tase
fo’n gneud yr un peth i rai o’r trigolion y tumewn.
Aeth y gŵr bynheddig heibio cornel yr Eglwys tua’r
sŵn curo. Y tu arall i’r Eglwys yr oedd gŵr ar ei
linie o flaen carreg fedd dywodfaen, cŷn yn y naill
law, morthwyl yn y llall, a phot jam llawn o ddŵr
budr, a cherpyn, ar lawr wrth ei ochor o. Roedd
golwg go fywiog ar y gŵr yma erbyn hyn, pan
ddaeth y gŵr bynheddig wyneb yn wyneb ag o, ac
yr oedd curiade’i forthwyl yn seinio dros y lle.</p>

<p class='pindent'>“ ‘Wel, Lias Tomos,’ medde’r gŵr bynheddig yn
bwyllog, ‘sut mae hi’n dwad ymlaen?’</p>

<p class='pindent'>“ ‘Da iawn, da iawn, syr,’ medde Lias Tomos.</p>

<p class='pindent'>“Ar y garreg fedd, mewn llythrenne newydd, oedd
yn amlwg yn ffrwyth ymdrech ddiweddar Lias Tomos,
roedd y geirie yma,⁠—</p>

<div class='lgc' style=''> <!-- rend=';' -->
<p class='line'>&#160;</p>
<p class='line'><span style='font-size:smaller'>AC HEFYD</span></p>
<p class='line'><span style='font-size:smaller'>AM</span></p>
<p class='line'>ELIN OWEN,</p>
<p class='line'><span style='font-size:smaller'>PRIOD Y DYWEDEDIG IFAN OWEN,</span></p>
<p class='line'><span style='font-size:smaller'>YR HON A FU FA</span></p>
<p class='line'>&#160;</p>
</div> <!-- end rend -->

<p class='noindent'>“Fel hyn welwch.” A dene Tomos Owen yn
sgwenu’r peth ar ddarn o bapur i ddangos i ni fel
yr oedd o.</p>

<p class='pindent'>“Dene cyn belled ag yr oedd ffrwyth llafur Lias
Tomos yn cyrraedd,” medde fo.</p>

<p class='pindent'>“Mi drychodd y gŵr bynheddig ar y geirie yma,
ac wedyn yn ddwys a hir ar eirie twyll, dipyn yn
aneglur, uwchlaw iddyn nhw,” medde Tomos Owen.</p>

<p class='pindent'>Ddeydodd o run gair am dipyn wedyn, a ninne’n
ofni anadlu, gan y gwyddem fod rhywbeth mawr ar
ei feddwl o. Ysgydwodd ei hun toc, ac aeth yn ei
flaen. Ac medde fo,⁠—</p>

<p class='pindent'>“ ‘Ac mae o wedi marw ers deunaw mlynedd
ar higien?’ medde Lias Tomos gan weithio’r
llythyren “r.”</p>

<p class='pindent'>“ ‘Ydi, ydi,’ ebe’r gŵr bynheddig, a dwyster ei
wedd yn dyfnhau.</p>

<p class='pindent'>“A dyma’r geirie.” A sgwenodd Tomos Owen y
geirie ar bapur. Edrychodd arnyn nhw’n hir, yna
dangosodd nhw i ni. A dyma nhw,⁠—</p>

<div class='lgc' style=''> <!-- rend=';' -->
<p class='line'>&#160;</p>
<p class='line'><span style='font-size:smaller'>ER SERCHUS GOFFADWERIAETH</span></p>
<p class='line'><span style='font-size:smaller'>AM</span></p>
<p class='line'>IFAN OWEN,</p>
<p class='line'><span style='font-size:smaller'>TY’N LLWYN, O’R PLWYF HWN,</span></p>
<p class='line'><span style='font-size:smaller'>YR HWN A FU FARW RHAGFYR 2IL, 1891,</span></p>
<p class='line'><span style='font-size:smaller'>YN 39AIN MLWYDD OED.</span></p>
<p class='line'>—</p>
<p class='line'><span style='font-size:smaller'>“Yn nghanol ein bywyd yr ydym yn angau.”</span></p>
<p class='line'>&#160;</p>
</div> <!-- end rend -->

<p class='pindent'>“Ochneidiodd y gŵr bynheddig,” medde fo,
“a throdd draw. Ochneidiodd Lias Tomos,
ynte, ochenaid swyddogol, a daliodd i weithio’r
llythyren ‘r’.”</p>

<p class='pindent'>Cododd Tomos Owen ar ei draed, ac aeth i edrych
trwy’r ffenest, a ninne fel llygod, a’r trane’n rhuo’r
tuallan, a’r glaw fel tase rhywun yn ei dywallt o
fwcedi. Daeth yn ei ol, ac ysgydwodd ei hun fel pe
tase fo’n trio ’i ddeffro ei hun. Ac aeth yn ei flaen.</p>

<p class='pindent'>“Ryw ddegllath oddiwrth y garreg yma,” medde
fo, “roedd carreg farmor odidog. Ac am ysbaid
wedyn edrychai’r gŵr bynheddig i bobman yn y
fynwent ond ar garreg dywodfaen Ifan Owen a’i
wraig, ac ar y garreg farmor ddegllath i ffwrdd. Ac
mi ddeyda i chi’r rheswm pam.</p>

<p class='pindent'>“Does dim Ty’n Llwyn yn bod i blant heddyw,—dim
ond lle yng ngodre Coed y Garth o’r enw Cyt
y Bugiel. Ond mi fu Ty’n Llwyn yno unweth, a
chenhedlaeth ar ol cenhedlaeth yn byw ynddo fo,—yn
cael eu geni ynddo, yn priodi ohono; yn gofidio,
a llawenhau; yn pechu a chrefydda; yn torri clonne
a’u cyfannu; yn diodde a marw. Ac un o’r rhai
ola i fynd drwy’r driniaeth yno oedd Ifan Owen.</p>

<p class='pindent'>“Er nad oedd mynd i fyw i Dy’n Llwyn yn rhyw
ddyrchafiad mawr, mi lawenychodd Ifan Owen â
chalon lawn pan aeth yno o’r capel, fore ei briodi
ag Elin y Llety, â’i wraig ifanc yn pwyso ar ei
fraich. Mi lawenhaodd uwch ben geni pob un o’i
blant, ac mi ddiolchodd yn ddwys i’r Brenin Mawr
bob tro y dychwelai’i wraig yn ol i’r gornel. Mi
ddioddefodd Ifan Owen hefyd wrth edrych i wynebe ’i
wraig a’i blant, a’r diodde yma a’i hanfonodd o i’w
fedd yn beder ar bymtheg ar higien oed.”</p>

<p class='pindent'>Rhwng popeth, roedden ni wedi rhyw hanner
ddychrynu. Mi wnaeth hanes Ifan Owen yn
priodi i mi gofio am briodas Lisi’r Pentre, ac Elis y
Graig wedi cael hanner pwys o reis i luchio am ei
phen, ond yn ei dywallt yn dawel ar lawr pan oedd
pawb arall yn lluchio, am ei fod o’n swil. Ac er mai
Elis oedd yn eistedd yn fy ochr i yn yr efel, roedd
arnai ormod o ofn i edliw’r peth iddo fo.</p>

<p class='pindent'>“Tŷ â hanner ei do’n wellt, a’i hanner yn slaets,
a slabie cerryg, a thywyrch, oedd Ty’n Llwyn,”
medde Tomos Owen. “Roedd ei lawr yn bridd,
ag eithrio carreg yr aelwyd, a’r garreg oedd dan
draed Elin Owen yn y gornel y mage hi ei phlant
ynddi, a’r garreg oedd yn y gornel arall dan linie
Ifan Owen rhag i’r llawr pridd godi crydcymale ar
ei benneglinie, gan mor gyson yr oedd o arnyn
nhw yn y gornel honno. A doedd dim llun
carped yn unman, dim ond dau ddarn sach,
gymint â chadache poced, ar y ddwy garreg o bob
tu i’r aelwyd.</p>

<p class='pindent'>“Y tu ol i Dy’n Llwyn yr oedd nyrs fawr o goed
pinwydd,—cartre mebyd ffesants y plas. O flaen
y tŷ dan garreg y rhiniog roedd ffos ddŵr. Ac
wedi nos, anamal y clywid dim sŵn oddiallan ond
sgrech ambell ffesant a ddychrynid gan heliwr, a
murmur parhaus y ffos. Ac yn nyfnder nos sŵn
ceffyl Mr. Richmond, ffarm y Daran Fawr, yn dwad
adre o un o dafarne’r Llan, a sŵn y marchogwr ei hun
yn rhygnu rhegi trigolion yr ardal am na wnai’r
un ohonyn nhw ymostwng i’w wasanaethu o fel y
dylent, ac ynte’n Sais. Ac ni bu storm drane er y
dyddie hynny heb i blant Ty’n Llwyn gofio am
Mr. Richmond y Daran Fawr.</p>

<p class='pindent'>“Gwas yr Hafod oedd Ifan Owen. Mi gode gyda’r
wawr, a dychwelai adre gyda’r machlud, hyd yn
oed yn yr ha. Prin oedd ei gyflog o, ond medrai
Elin Owen ei estyn cyn belled â neb heb neud
gwyrth. A chyda help ambell i gypaned o laeth
enwyn a meipen, magodd ei phlant heb iddyn nhw
fawr erioed wybod beth oedd eisio bwyd.</p>

<p class='pindent'>“Ond mi ddaeth tro ar fyd, ac mi ddechreuodd
Ifan Owen nychu. Daliodd Mr. Huws yr Hafod o,
gefn dydd gole, yn pwyso ar ei fforch ar ganol cae, ac
mi gwyliodd o am ddeng munud heb weld osgo
ynddo i symud. Rhoddodd wers o’r ysgrythur iddo
ar olwgwasanaeth, ac mi rhybuddiodd o na fedre fo
ddim goddef hynny wedyn. Ond mi daliodd o
drachefn ymhen deuddydd yn eistedd ar garreg yng
nghanol cae, pan ddylase fo fod yn agor ffos, ac mi
hysbysodd o mai gartref oedd y lle i orffwyso.
Mae’n wir fod Ifan Owen newydd gael cwrs o
besychu nes bod bron darfod amdano. Ond roedd
Mr. Huws, druan ohono, yn bur drwm ei glyw ar adeg
felly. Mi blediodd Ifan Owen yn ddwys ger ei fron
dros ei wraig a’i blant, ac mi fentrodd hyd yn oed
gyfadde iddo fo ei nychtod. Ateb Mr. Huws oedd
fod rhybuddio unweth yn ddigon, nad hospitol oedd
yr Hafod, ond ffarm, ac mai dynion cryfion oedd
eisio ar ffarm. A chan y cydnabyddid Mr. Huws yn
grefyddwr selog, dylid ei gymyd ar ei air. A gwir a
ddeydodd o mai ffarm oedd yr Hafod. Ffarm fwyaf
yr ardal oedd hi, â deugien o wartheg godro ynddi,
a dwy fil o ddefed ar ei moelydd. A rhyfedd oedd
dylni Ifan Owen os camgymerodd yr Hafod o
bobman am hospitol.</p>

<p class='pindent'>“Mi drodd Ifan Owen tuag adre i ddeyd wrth ei
wraig nad oedd o’n weithiwr yn yr Hafod mwy.
Mi drychodd hithe arno am dipyn, ond gwelodd ei
wyneb yn llwydo fwyfwy, yna mi drodd ei gwyneb
a syllodd yn gadarn i’r tân. Lle da, mhlant i, ydi
tân am sychu dagre, hyd yn oed cyn iddyn nhw
adael cartre. Mi grwydrodd Ifan Owen lawer o
ffarm i ffarm, ond nid oedd ar neb eisio gweithiwr
a ddaliwyd yn gorffwyso gefn dydd gole. Mi fu
ymhobman yn ei dro ond gyda Mr. Richmond, y
Daran Fawr. Doedd unrhyw was yn ddigon
rhyfygus i’w iselhau ei hun trwy ofyn am waith i
Mr. Richmond pe tase rhithyn o obaith am le yn
rhywle arall, o achos onid Mr. Richmond oedd y
gŵr, ar ddiwedd cynhaea gwlyb, a regodd Dduw
o dop y dâs. Roedd yr ardal yn ofni cynhaea gwlyb
arall am y beiddgarwch ysgymun yma. Ac mi
draddododd Mr. Huws yr Hafod araith ddwys i’w
weision ar barchedigaeth. O achos ofnai Mr. Huws
Dduw, a chredai mai Duw a lywodraethai’i gynhaea
o.”</p>

<p class='pindent'>Yr oedd golwg ofnadwy ar Tomos Owen erbyn
hyn, a wyddem ni ddim yn iawn pa un ai bod efo
fo yn yr efel, neu allan yn y trane oedd fwya dychrynllyd.
Roedd o’n cerdded o gwmpas yr efel ers
meityn ac yn bwrlymu siarad, a’i lygid o’n wyllt ac
yn gochion. Yn y fan yma mi safodd yn sydyn, a
bu am dipyn heb ddeyd dim, a ninne’n edrych ar
ein gilydd, a Wil Tŷ Hen yn rhyw ddechre crio.
Eisteddodd Tomos Owen i lawr, a dechreuodd wedyn
yn fwy tawel, a chryndod yn ei lais.</p>

<p class='pindent'>“Wel, mhlant i,” medde fo’n ddwys, “mi
feddyliodd Ifan Owen gymint am ei gyflwr di-waith
nes anghofio’i nychtod, ac mi ddaeth rhyw nerth
iddo i grwydro na feddyliodd erioed amdano. A
thystiai bob nos wedi chwilota cyson trwy’r dydd
nad oedd o wedi blino dim. Pan gyrhaeddodd o
adre un nosweth roedd y ddau blentyn ienga yn eu
gwlâu, a’r ddau hyna,—Hannah a John,—wrth eu
swper. Sgrifennu roedd Hannah ei henw ar
damed o fara efo gwaelodion tun trieg, a John yn ei
fwynhau’i hun trwy ddotio at ffurf ei ddannedd
mewn brechdan doddion. Roedd Jane Jones, Pant
yr Afon, wedi galw yno’n ystod y dydd efo’r toddion.
Gwas ffarm oedd ei gŵr bithe, ond roedd hi wedi cael
dau botied o’r ffarm ar ol priodas y ferch hyna yno.
Ac roedd gan Ifan Owen, ynte, newydd da,—roedd
o wedi cyfarfod â Mrs. Huws yr Hafod yn ystod y
dydd, a hithe wedi deyd wrtho y cawse fo gwpaned
o laeth enwyn yn rhad ond i rywun fynd i’w nol.
Aeth John, y bachgen hyna, yno drannoeth i’w
nol o, ac mi gafodd nid yn unig dunied o laeth, ond
dwy feipen braf hefyd. Pan ddychwelodd Ifan Owen
o’i grwydriade y nosweth honno, wylodd Elin
Owen mewn diolchgarwch distaw, mhlant i, wrth y
tân am fod y byd mor rhyfeddol o garedig wrth bobol
ar lawr. Ac mi ddiolchodd Ifan Owen, ynte, ar
ddiwedd y dydd, yn wresocach nag erioed, ar y
tamaid carreg las a’r darn sach, am hael drugaredde
Rhagluniaeth. Roedd o’n pwysleisio nad oedden
nhw eto wedi eu darostwng i fara sych. Ac er nad
oedd o ’n cofio, yng ngrym ei ddiolchgarwch, ddim
ond am y nosweth honno, gwir a ddeydodd,—ia,
gwir a ddeydodd o, canys roedd Rhagluniaeth wedi
darparu digon o ddŵr genau hyd yn oed iddyn nhw
i fwydo’u bara. Oedd, roedd digon o hwnnw.”</p>

<p class='pindent'>Ac yn y fan yma cododd wedyn a phoerodd i
bendraw’r efel. Erbyn hyn roedd pawb yn edrych
arno fel tase ganddo gyrn ar ei ben. A fynte’n
ddyn diarth hefyd. Dyna’r pnawn rhyfedda aeth
dros ein penne ni. Dene fo’n eiste ac yn gafael
mewn morthwyl, ac yn dechre siarad wedyn gan gadw
amser ar yr eingion am dipyn efo’r morthwyl yma.</p>

<p class='pindent'>“Ond darfu’r llaeth enwyn,” medde fo, “a’r
maip, a’r trïeg, a’r toddion, a nosweth ryfedd oedd
honno y bu raid i Ifan ac Elin Owen fod o bnawn un
diwrnod tan drannoeth heb damed, rhag i’r plant
ddysgu beth oedd eisio bwyd. A nhw’n myfyrio ar
eu dyfodol o flaen ychydig farwor, y goedwig yn
llethol dawel, a hyd yn oed y ffrwd wedi distewi yn
eu myfyrdod nhw, dene sŵn rhoncian ymlaen o’r
tuallan,—gŵr y Daran Fawr oedd yn pasio, ac yn
melltithio’r Cymry rhwng rhegfeydd am na wnae nhw
ymostwng i’w wasanaethu o, gan bwysleisio gogoniant
llachar y genedl y tarddai o ohoni hi.</p>

<p class='pindent'>“Mi wrandawodd y ddau arno fo’n dwad, yn
pasio heibio, ac yn mynd, nes i’r sŵn golli yn y
pellter. Edrychodd Ifan Owen ym myw llygid ei
wraig, edrychodd hithe i fyw ei lygid yntau, y ddau
am y llwyta,—ond cochni annaearol y marwor oedd
yn tywynnu ar eu gwedd.</p>

<p class='pindent'>“ ‘Wel,’ medde Ifan Owen toc, ‘yfory amdani.’</p>

<p class='pindent'>“Mi ddechreuodd gwefuse Elin Owen grynu, ond
ddaeth cysgod deigryn ddim i’w llygid hi. Ond
bore drannoeth roedd ei gobennydd hi’n wlyb
ddiferol, am fod ei gŵr wedi ei ddarostwng i ofyn
am waith i ŵr y Daran Fawr, o achos gwydde hithe’n
rhy dda na pharche’r ardal byth mwy neb fase’n
ymostwng i weithio iddo fo. Ond wedi’r cwbwl beth
sydd i ddyn i’w neud, â’i blant yn gwelwi bob dydd?</p>

<p class='pindent'>“Mi gafodd Ifan Owen waith yn y Daran Fawr,
ac ymhen yr wythnos mi ddaeth â chwe swllt i
Elin,—chwe swllt, mhlant i,—chwe swllt yr wythnos
a’i fwyd oedd cyflog Ifan Owen i wynebu’i deulu.
Ar bnawn y dydd cynta o Ragfyr, mi ddaeth
Mr. Richmond ato i ddeyd bod yn rhaid iddo fynd
dros y nos honno i nol glo. A thaith bell oedd y
daith i’r glo. Mi gychwyunid un min nos, a theithio
trwy’r nos, a dwad yn ol ddyfnder nos drannoeth.
Welai Ifan Owen fawr o ddim yn hyn nes i
Mr. Richmond enwi’r cyffyle,—Bocsar, hen geffyl
musgrell a bregus oedd un, a cheffyl ifanc newydd ei
dorri i lawr oedd y llall. Roedd Ifan Owen yn ofni’r
ceffyl ifanc yn fawr, o achos mi wydde fwy am ei
nychtod na neb arall,—na hyd yn oed ei wraig ei hun.</p>

<p class='pindent'>“Nosweth oleu, rhwng ysbeidie o fwrw eira oedd
y nosweth honno, a chaenen o eira tros y wlad.
Rhaid oedd mynd ddwy filltir cyn cyrraedd Llanfangu
ei hun, ac wedyn i’r mynydd, a ffordd anial,
unig, am filltiroedd maith oedd y ffordd fynydd.
Mi elwid rhan o’r mynydd, oedd ar godiad tir, yn
Faes y Lladron, o achos bod traddodiad ar droed
mai yno y llechai’r lladron ddyddie pedoli’r gwartheg
a mynd â nhw i Loeger, ac ysbeilio porthmyn ar eu
ffordd yn ol. Anodd oedd gweld y ffordd fynydd
ar nos eira, ac roedd Elin Owen yn meddwl yn
bryderus trwy’r nos am hynt ei phriod.</p>

<p class='pindent'>“Roedd hi’n bwrw eira wedyn drannoeth, ac
Elin Owen yn dwad o’r siop fin nos lle bu hi’n toddi
tipyn ar y ddyled efo’r cyflog. Ar y funud honno
roedd yr awyr yn glir, y sêr yn fflamio mwy nag arfer,
a’r wlad yn wen ddisglair dan y gawod oedd newydd
ddisgyn, ac Elin Owen yn brysio adre at ei phlant
dan synfyfyrio uwchben eu rhagolygon. Mi wibiodd
seren ar draws yr awyr, a chododd hithe ei golwg i
edrych arni. Wedi ei dilyn nes iddi ddiffodd, mi
dynnodd ei golwg yn ol ar y ffordd fawr. A gwelai
rywun yn siglo dwad i’w chyfarfod gan sefyll o’i
blaen. Fferrodd ei gwaed pan adnabu hi ei osgo.
Pwy oedd o ond Ifan Owen ei gŵr, a hithe’n tybio ei
fod o ymhell iawn o’r fan honno.</p>

<p class='pindent'>“ ‘Ifan,’ medde hi, ‘be ydech chi’n ei neud yma?’</p>

<p class='pindent'>“Atebodd Ifan ddim un gair iddi, ond aeth heibio
iddi gan edrych yn ofnadwy ddwys. Mi drodd
hithe drach ei chefn i alw arno eilweth. Ond doedd
Ifan Owen ddim yno, na siw na miw amdano. Mi
drychodd Elin Owen yn wyllt ar y ffordd fawr, ond
doedd ôl ei draed ddim yno chwaith.</p>

<p class='pindent'>“Na, mhlant i,” medde fo â chrec yn ei lais,
“doedd Ifan Owen ddim yno, a ’dallse fo ddim bod
yno, o achos ar y funud honno roedd o newydd
orwedd i orffwys, am ei dro ola ar ganol ei waith, ar
allt Maes y Lladron. Yn gorwedd ar draws ei draed
roedd olwyn trol, ac ar ei gorff lwyth o lo. Yn ei
ymyl roedd hen geffyl yn gruddfan gan guro’i ben ar
y ddaear, ac yn y pellter clywid sŵn myglyd carne
ceffyl ifanc yn carlamu trwy’r eira, a’i gadwyne’n
llusgo ar ei ol. Roedd y sŵn yn cyrraedd ymhell, ond
er pelled ei gylch, roedd trigfanne dyn ymhellach.</p>

<p class='pindent'>“O’r diwedd mi dawelodd y cynnwrf. Doedd
dim sŵn yn unman,—dim ond siffrwd yr eira ar lyn
oedd yng ngwaelod yr allt. Disgynnai’n gyson gan
wynnu’n ddiwyd a charuaidd hen geffyl llonydd, a
throl lo, a nyddu’n dyner gwrlid dros wyneb y
gorffwyswr tawel dan y llwyth. O achos doedd yno
neb ond yr Un a daenellai’r eira, i ddiweddu Ifan
Owen Ty’n Llwyn.”</p>

<p class='pindent'>Wedi deyd hyn, mi drychodd Tomos Owen yn
hir i’r lle tân heb gymyd arno ei fod o’n gwybod ein
bod ni yno. “Ddoi di adre?” medde fi wrth
Wmffre, a dene ni’n rhyw ymysgwyd tipyn gan
feddwl llithro allan. Deffrodd hyn Tomos Owen,⁠—</p>

<p class='pindent'>“O ia,” medde fo’n siriol, “sôn am bnawn crasboeth
o fis Mehefin fel hwn oeddwn i ar y dechre,
yntê? Wel, ar y pnawn crasboeth yma o Fehefin,
mi safe John, mab Ifan Owen, fel gwrbynheddig ar
lan bedd ei rieni. Wedi methu’n hir, mi drodd o’r
diwedd ac mi syllodd ar y garreg, wedyn mi drodd
ei wyneb at y garreg farmor. Casglodd ei boer,
anadlodd yn drwm, ond mi ymataliodd. Tarodd i’w
ben yn sydyn y gellid sarhau hyd yn oed boeryn wrth
ei fwrw ar ambell fedd.” A gwenodd Tomos Owen
yn hir tan edrych tua’r drws fel tase fo wedi
anghofio wedyn ein bod ni yno. Roedd y glaw wedi
stopio erbyn hyn, ac mi gododd pawb i fynd allan.
Cododd Tomos Owen ar ei draed hefyd. Wmffre a
fi oedd y ddau ola’n mynd drwy’r drws. Tynnodd
Wmffre at fy nghôt ac mi aethom i’n dau yn ein hole.</p>

<p class='pindent'>“Tomos Owen,” medde Wmffre, “Ar fedd pwy
yr oedd y garreg farmor,—ar fedd Mr. Huws yr
Hafod neu fedd Mr. Richmond y Daran Fawr?”</p>

<p class='pindent'>“Dydio fawr o bwys, mhlant i,” medde Tomos
Owen, tan wenu, “ewch adre rwan, mae hi’n codi’n
braf ar ol y storm,—dacw i chi bont<a id='r12'/><a href='#f12' style='text-decoration:none'><sup><span style='font-size:0.9em'>[12]</span></sup></a> law. A dydio
fawr o bwys gan y dyn a wlychodd yn y storm pan
wêl o ’r bont law. Diolch am bob pont law’n tê,
mhlant i?”</p>

<p class='pindent'>Ac i ffwrdd â ni. Ond wrth fynd drwy’r drws mi
glywem Tomos Owen yn deyd rhyngddo a fo ei hun,
dan ddechre curo’r eingion,—“Do, mi welodd Jac fy
mrawd bont law y pnawn hwnnw.”</p>

<hr class='footnotemark'/>

<div class='footnote'>
<table summary='footnote_12'>
<colgroup>
<col span='1' class='footnoteid'/>
<col span='1'/>
</colgroup>
<tr><td style='vertical-align:top;'>
<div class='footnote-id' id='f12'><a href='#r12'>[12]</a></div>
</td><td>

<p class='pindent'>Pont law=enfys, <span class='it'>rainbow</span>.</p>

</td></tr>
</table>
</div>

<p class='line' style='text-align:center;margin-top:1.5em;'>DIWEDD.</p>

<hr class='tbk101'/>

<p class='line' style='margin-top:2em;font-size:1.1em;font-weight:bold;'><a id='notes'></a>Transcriber’s Notes:</p>

<p class='noindent'>Spelling and punctuation have been left as in the original.
Some illustrations have been moved slightly from their original positions
to keep paragraphs intact.</p>

<p class='line'>&#160;</p>

<p class='noindent'>[End of <span class='it'>Nedw</span> by Edward Tegla Davies]</p>

<div style='display:block; margin-top:4em'>*** END OF THE PROJECT GUTENBERG EBOOK NEDW ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
  </body>
  <!-- created with fpgen.py 4.64a on 2022-02-17 18:17:01 GMT -->
</html>
